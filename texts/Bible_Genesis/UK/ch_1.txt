
  Біблія (Огієнко)/Буття

Матеріал з Вікіджерел
< Біблія (Огієнко)
</wiki/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)>(Перенаправлено
з Буття </w/index.php?title=%D0%91%D1%83%D1%82%D1%82%D1%8F&redirect=no>)
Перейти до: навігація <#mw-head>, пошук <#p-search>
<Передмова
</w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%9F%D0%B5%D1%80%D0%B5%D0%B4%D0%BC%D0%BE%D0%B2%D0%B0&action=edit&redlink=1>>
	*Біблія (переклад Огієнка)* Буття 	Вихід
</wiki/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%92%D0%B8%D1%85%D1%96%D0%B4>>



    Зміст

 [сховати <#>] 

  * 1 Глава 1 <#.D0.93.D0.BB.D0.B0.D0.B2.D0.B0_1>
  * 2 Глава 2 <#.D0.93.D0.BB.D0.B0.D0.B2.D0.B0_2>
  * 3 Глава 3 <#.D0.93.D0.BB.D0.B0.D0.B2.D0.B0_3>
  * 4 Глава 4 <#.D0.93.D0.BB.D0.B0.D0.B2.D0.B0_4>
  * 5 Глава 5 <#.D0.93.D0.BB.D0.B0.D0.B2.D0.B0_5>
  * 6 Глава 6 <#.D0.93.D0.BB.D0.B0.D0.B2.D0.B0_6>
  * 7 Глава 7 <#.D0.93.D0.BB.D0.B0.D0.B2.D0.B0_7>
  * 8 Глава 8 <#.D0.93.D0.BB.D0.B0.D0.B2.D0.B0_8>
  * 9 Глава 9 <#.D0.93.D0.BB.D0.B0.D0.B2.D0.B0_9>
  * 10 Глава 10 <#.D0.93.D0.BB.D0.B0.D0.B2.D0.B0_10>
  * 11 Глава 11 <#.D0.93.D0.BB.D0.B0.D0.B2.D0.B0_11>
  * 12 Глава 12 <#.D0.93.D0.BB.D0.B0.D0.B2.D0.B0_12>
  * 13 Глава 13 <#.D0.93.D0.BB.D0.B0.D0.B2.D0.B0_13>
  * 14 Глава 14 <#.D0.93.D0.BB.D0.B0.D0.B2.D0.B0_14>
  * 15 Глава 15 <#.D0.93.D0.BB.D0.B0.D0.B2.D0.B0_15>
  * 16 Глава 16 <#.D0.93.D0.BB.D0.B0.D0.B2.D0.B0_16>
  * 17 Глава 17 <#.D0.93.D0.BB.D0.B0.D0.B2.D0.B0_17>
  * 18 Глава 18 <#.D0.93.D0.BB.D0.B0.D0.B2.D0.B0_18>
  * 19 Глава 19 <#.D0.93.D0.BB.D0.B0.D0.B2.D0.B0_19>
  * 20 Глава 20 <#.D0.93.D0.BB.D0.B0.D0.B2.D0.B0_20>
  * 21 Глава 21 <#.D0.93.D0.BB.D0.B0.D0.B2.D0.B0_21>
  * 22 Глава 22 <#.D0.93.D0.BB.D0.B0.D0.B2.D0.B0_22>
  * 23 Глава 23 <#.D0.93.D0.BB.D0.B0.D0.B2.D0.B0_23>
  * 24 Глава 24 <#.D0.93.D0.BB.D0.B0.D0.B2.D0.B0_24>
  * 25 Глава 25 <#.D0.93.D0.BB.D0.B0.D0.B2.D0.B0_25>
  * 26 Глава 26 <#.D0.93.D0.BB.D0.B0.D0.B2.D0.B0_26>
  * 27 Глава 27 <#.D0.93.D0.BB.D0.B0.D0.B2.D0.B0_27>
  * 28 Глава 28 <#.D0.93.D0.BB.D0.B0.D0.B2.D0.B0_28>
  * 29 Глава 29 <#.D0.93.D0.BB.D0.B0.D0.B2.D0.B0_29>
  * 30 Глава 30 <#.D0.93.D0.BB.D0.B0.D0.B2.D0.B0_30>
  * 31 Глава 31 <#.D0.93.D0.BB.D0.B0.D0.B2.D0.B0_31>
  * 32 Глава 32 <#.D0.93.D0.BB.D0.B0.D0.B2.D0.B0_32>
  * 33 Глава 33 <#.D0.93.D0.BB.D0.B0.D0.B2.D0.B0_33>
  * 34 Глава 34 <#.D0.93.D0.BB.D0.B0.D0.B2.D0.B0_34>
  * 35 Глава 35 <#.D0.93.D0.BB.D0.B0.D0.B2.D0.B0_35>
  * 36 Глава 36 <#.D0.93.D0.BB.D0.B0.D0.B2.D0.B0_36>
  * 37 Глава 37 <#.D0.93.D0.BB.D0.B0.D0.B2.D0.B0_37>
  * 38 Глава 38 <#.D0.93.D0.BB.D0.B0.D0.B2.D0.B0_38>
  * 39 Глава 39 <#.D0.93.D0.BB.D0.B0.D0.B2.D0.B0_39>
  * 40 Глава 40 <#.D0.93.D0.BB.D0.B0.D0.B2.D0.B0_40>
  * 41 Глава 41 <#.D0.93.D0.BB.D0.B0.D0.B2.D0.B0_41>
  * 42 Глава 42 <#.D0.93.D0.BB.D0.B0.D0.B2.D0.B0_42>
  * 43 Глава 43 <#.D0.93.D0.BB.D0.B0.D0.B2.D0.B0_43>
  * 44 Глава 44 <#.D0.93.D0.BB.D0.B0.D0.B2.D0.B0_44>
  * 45 Глава 45 <#.D0.93.D0.BB.D0.B0.D0.B2.D0.B0_45>
  * 46 Глава 46 <#.D0.93.D0.BB.D0.B0.D0.B2.D0.B0_46>
  * 47 Глава 47 <#.D0.93.D0.BB.D0.B0.D0.B2.D0.B0_47>
  * 48 Глава 48 <#.D0.93.D0.BB.D0.B0.D0.B2.D0.B0_48>
  * 49 Глава 49 <#.D0.93.D0.BB.D0.B0.D0.B2.D0.B0_49>
  * 50 Глава 50 <#.D0.93.D0.BB.D0.B0.D0.B2.D0.B0_50>


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=1>]
    Глава 1

^1 На початку Бог створив Небо та землю.

^2 А земля була пуста та порожня, і темрява була над безоднею, і Дух
Божий ширяв над поверхнею води.

^3 І сказав Бог: Хай станеться світло! І сталося світло.

^4 І побачив Бог світло, що добре воно, і Бог відділив світло від темряви.

^5 І Бог назвав світло: День, а темряву назвав: Ніч. І був вечір, і був
ранок, день перший.

^6 І сказав Бог: Нехай станеться твердь посеред води, і нехай відділяє
вона між водою й водою.

^7 І Бог твердь учинив, і відділив воду, що під твердю вона, і воду, що
над твердю вона. І сталося так.

^8 І назвав Бог твердь Небо. І був вечір, і був ранок день другий.

^9 І сказав Бог: Нехай збереться вода з-попід неба до місця одного, і
нехай суходіл стане видний. І сталося так.

^10 І назвав Бог суходіл: Земля, а місце зібрання води назвав: Море. І
Бог побачив, що добре воно.

^11 І сказав Бог: Нехай земля вродить траву, ярину, що насіння вона
розсіває, дерево овочеве, що за родом своїм плід приносить, що в ньому
насіння його на землі. І сталося так.

^12 І земля траву видала, ярину, що насіння розсіває за родом її, і
дерево, що приносить плід, що насіння його в нім за родом його. І Бог
побачив, що добре воно.

^13 І був вечір, і був ранок, день третій.

^14 І сказав Бог: Нехай будуть світила на тверді небесній для відділення
дня від ночі, і нехай вони стануть знаками, і часами умовленими, і
днями, і роками.

^15 І нехай вони стануть на тверді небесній світилами, щоб світити над
землею. І сталося так.

^16 І вчинив Бог обидва світила великі, світило велике, щоб воно
керувало днем, і світило мале, щоб керувало ніччю, також зорі.

^17 І Бог умістив їх на тверді небесній, щоб світили вони над землею,

^18 і щоб керували днем та ніччю, і щоб відділювали світло від темряви.
І Бог побачив, що це добре.

^19 І був вечір, і був ранок, день четвертий.

^20 І сказав Бог: Нехай вода вироїть дрібні істоти, душу живу, і
птаство, що літає над землею під небесною твердю.

^21 І створив Бог риби великі, і всяку душу живу плазуючу, що її вода
вироїла за їх родом, і всяку пташину крилату за родом її. І Бог побачив,
що добре воно.

^22 І поблагословив їх Бог, кажучи: Плодіться й розмножуйтеся, і
наповнюйте воду в морях, а птаство нехай розмножується на землі!

^23 І був вечір, і був ранок, день п'ятий.

^24 І сказав Бог: Нехай видасть земля живу душу за родом її, худобу й
плазуюче, і земну звірину за родом її. І сталося так.

^25 І вчинив Бог земну звірину за родом її, і худобу за родом її, і все
земне плазуюче за родом його. І бачив Бог, що добре воно.

^26 І сказав Бог: Створімо людину за образом Нашим, за подобою Нашою, і
хай панують над морською рибою, і над птаством небесним, і над худобою,
і над усею землею, і над усім плазуючим, що плазує по землі.

^27 І Бог на Свій образ людину створив, на образ Божий її Він створив,
як чоловіка та жінку створив їх.

^28 І поблагословив їх Бог, і сказав Бог до них: Плодіться й
розмножуйтеся, і наповнюйте землю, оволодійте нею, і пануйте над
морськими рибами, і над птаством небесним, і над кожним плазуючим живим
на землі!

^29 І сказав Бог: Оце дав Я вам усю ярину, що розсіває насіння, що на
всій землі, і кожне дерево, що на ньому плід деревний, що воно розсіває
насіння, нехай буде на їжу це вам!

^30 І земній усій звірині і всьому птаству небесному, і кожному, що
плазує по землі, що душа в ньому жива, уся зелень яринна на їжу для них.
І сталось.

^31 І побачив Бог усе, що вчинив. І ото, вельми добре воно! І був вечір,
і був ранок, день шостий.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=2>]
    Глава 2

^1 І були скінчені небо й земля, і все воїнство їхнє.

^2 І скінчив Бог дня сьомого працю Свою, яку Він чинив. І Він відпочив у
дні сьомім від усієї праці Своєї, яку був чинив.

^3 І поблагословив Бог день сьомий, і його освятив, бо в нім відпочив
Він від усієї праці Своєї, яку, чинячи, Бог був створив.

^4 Це ось походження неба й землі, коли створено їх, у дні, як Господь
Бог создав небо та землю.

^5 І не було на землі жодної польової рослини, і жодна ярина польова не
росла, бо на землю дощу Господь Бог не давав, і не було людини, щоб
порати землю.

^6 І пара з землі підіймалась, і напувала всю землю.

^7 І створив Господь Бог людину з пороху земного. І дихання життя
вдихнув у ніздрі її, і стала людина живою душею.

^8 І насадив Господь Бог рай ув Едені на сході, і там осадив людину, що
її Він створив.

^9 І зростив Господь Бог із землі кожне дерево, принадне на вигляд і на
їжу смачне, і дерево життя посеред раю, і дерево Пізнання добра і зла.

^10 І річка з Едену виходить, щоб поїти рай. І звідти розділюється і
стає чотирма початками.

^11 Імення одному Пішон, оточує він усю землю Хавіла, де є золото.

^12 А золото тієї землі добре; там бделій і камінь онікс.

^13 Ім'я ж другої річки ?іхон, вона оточує ввесь край Етіопії.

^14 А ім'я річки третьої Тигр, вона протікає на сході Ашшуру. А річка
четверта вона Ефрат.

^15 І взяв Господь Бог людину, і в еденському раї вмістив був її, щоб
порала його та його доглядала.

^16 І наказав Господь Бог Адамові, кажучи: Із кожного дерева в Раю ти
можеш їсти.

^17 Але з дерева знання добра й зла не їж від нього, бо в день їди твоєї
від нього ти напевно помреш!

^18 І сказав Господь Бог: Не добре, щоб бути чоловіку самотнім. Створю
йому поміч, подібну до нього.

^19 І вчинив Господь Бог із землі всю польову звірину, і все птаство
небесне, і до Адама привів, щоб побачити, як він їх кликатиме. А все, як
покличе Адам до них, до живої душі воно ймення йому.

^20 І назвав Адам імена всій худобі, і птаству небесному, і всій
польовій звірині. Але Адамові помочі Він не знайшов, щоб подібна до
нього була.

^21 І вчинив Господь Бог, що на Адама спав міцний сон, і заснув він. І
Він узяв одне з ребер його, і тілом закрив його місце.

^22 І перетворив Господь Бог те ребро, що взяв із Адама, на жінку, і
привів її до Адама.

^23 І промовив Адам: Оце тепер вона кість від костей моїх, і тіло від
тіла мого. Вона чоловіковою буде зватися, бо взята вона з чоловіка.

^24 Покине тому чоловік свого батька та матір свою, та й пристане до
жінки своєї, і стануть вони одним тілом.

^25 І були вони нагі обоє, Адам та жінка його, і вони не соромились.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=3>]
    Глава 3

^1 Але змій був хитріший над усю польову звірину, яку Господь Бог
учинив. І сказав він до жінки: Чи Бог наказав: Не їжте з усякого дерева раю?

^2 І відповіла жінка змієві: З плодів дерева раю ми можемо їсти,

^3 але з плодів дерева, що в середині раю, Бог сказав: Не їжте із нього,
і не доторкайтесь до нього, щоб вам не померти.

^4 І сказав змій до жінки: Умерти не вмрете!

^5 Бо відає Бог, що дня того, коли будете з нього ви їсти, ваші очі
розкриються, і станете ви, немов Боги, знаючи добро й зло.

^6 І побачила жінка, що дерево добре на їжу, і принадне для очей, і
пожадане дерево, щоб набути знання. І взяла з його плоду, та й з'їла, і
разом дала теж чоловікові своєму, і він з'їв.

^7 І розкрилися очі в обох них, і пізнали, що нагі вони. І зшили вони
фіґові листя, і зробили опаски собі.

^8 І почули вони голос Господа Бога, що по раю ходив, як повіяв денний
холодок. І сховався Адам і його жівід Господа Бога серед дерев раю.

^9 І закликав Господь Бог до Адама, і до нього сказав: Де ти?

^10 А той відповів: Почув я Твій голос у раю і злякався, бо нагий я, і
сховався.

^11 І промовив Господь: Хто сказав тобі, що ти нагий? Чи ти не їв з того
дерева, що Я звелів був тобі, щоб ти з нього не їв?

^12 А Адам відказав: Жінка, що дав Ти її, щоб зо мною була, вона подала
мені з того дерева, і я їв.

^13 Тоді Господь Бог промовив до жінки: Що це ти наробила? А жінка
сказала: Змій спокусив мене, і я їла.

^14 І до змія сказав Господь Бог: За те, що зробив ти оце, то ти
проклятіший над усю худобу, і над усю звірину польову! На своїм череві
будеш плазувати, і порох ти їстимеш у всі дні свойого життя.

^15 І Я покладу ворожнечу між тобою й між жінкою, між насінням твоїм і
насінням її. Воно зітре тобі голову, а ти будеш жалити його в п'яту.

^16 До жінки промовив: Помножуючи, помножу терпіння твої та болі
вагітности твоєї. Ти в муках родитимеш діти, і до мужа твого пожадання
твоє, а він буде панувати над тобою.

^17 І до Адама сказав Він: За те, що ти послухав голосу жінки своєї та
їв з того дерева, що Я наказав був тобі, говорячи: Від нього не їж,
проклята через тебе земля! Ти в скорботі будеш їсти від неї всі дні
свойого життя.

^18 Тернину й осот вона буде родити тобі, і ти будеш їсти траву польову.

^19 У поті свойого лиця ти їстимеш хліб, аж поки не вернешся в землю, бо
з неї ти взятий. Бо ти порох, і до пороху вернешся.

^20 І назвав Адам ім'я своїй жінці: Єва, бо вона була мати всього живого.

^21 І зробив Господь Бог Адамові та жінці його одежу шкуряну і зодягнув їх.

^22 І сказав Господь Бог: Ось став чоловік, немов один із Нас, щоб знати
добро й зло. А тепер коли б не простяг він своєї руки, і не взяв з
дерева життя, і щоб він не з'їв, і не жив повік віку.

^23 І вислав його Господь Бог із еденського раю, щоб порати землю, з
якої узятий він був.

^24 І вигнав Господь Бог Адама. А на схід від еденського раю поставив
Херувима і меча полум'яного, який обертався навколо, щоб стерегти дорогу
до дерева життя.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=4>]
    Глава 4

^1 І пізнав Адам Єву, жінку свою, і вона завагітніла, і породила Каїна,
і сказала: Набула чоловіка від Господа.

^2 А далі вона породила брата йому Авеля. І був Авель пастух отари, а
Каїн був рільник.

^3 І сталось по деякім часі, і приніс Каїн Богові жертву від плоду землі.

^4 А Авель, він також приніс від своїх перворідних з отари та від
їхнього лою. І зглянувся Господь на Авеля й на жертву його,

^5 а на Каїна й на жертву його не зглянувся. І сильно розгнівався Каїн,
і обличчя його похилилось.

^6 І сказав Господь Каїнові: Чого ти розгнівався, і чого похилилось
обличчя твоє?

^7 Отож, коли ти добре робитимеш, то підіймеш обличчя своє, а коли
недобре, то в дверях гріх підстерігає. І до тебе його пожадання, а ти
мусиш над ним панувати.

^8 І говорив Каїн до Авеля, брата свого. І сталось, як були вони в полі,
повстав Каїн на Авеля, брата свого, і вбив його.

^9 І сказав Господь Каїнові: Де Авель, твій брат? А той відказав: Не
знаю. Чи я сторож брата свого?

^10 І сказав Господь: Що ти зробив? Голос крови брата твого взиває до
Мене з землі.

^11 А тепер ти проклятий від землі, що розкрила уста свої, щоб прийняти
кров твого брата з твоєї руки.

^12 Коли будеш ти порати землю, вона більше не дасть тобі сили своєї.
Мандрівником та заволокою будеш ти на землі.

^13 І сказав Каїн до Господа: Більший мій гріх, аніж можна знести.

^14 Ось Ти виганяєш сьогодні мене з цієї землі, і я буду ховатись від
лиця Твого. І я стану мандрівником та заволокою на землі, і буде, кожен,
хто стріне мене, той уб'є мене.

^15 І промовив до нього Господь: Через те кожен, хто вб'є Каїна,
семикратно буде пімщений. містив Господь знака на Каїні, щоб не вбив
його кожен, хто стріне його.

^16 І вийшов Каїн з-перед лиця Господнього, й осів у країні Нод, на схід
від Едену.

^17 І Каїн пізнав свою жінку, і стала вона вагітна, і вродила Еноха. І
збудував він місто, і назвав ім'я тому містові, як ім'я свого сина: Енох.

^18 І народився в Еноха Ірад, а Ірад породив Мехуяїла, а Мехуяїл породив
Метушаїла, а Метушаїл породив Ламеха.

^19 І взяв собі Ламех дві жінки, ім'я одній Ада, а ймення другій Цілла.

^20 І породила Ада Явала, він був батьком тих, що сидять по наметах і
мають череду.

^21 А ймення брата його Ювал, він був батьком усім, хто держить у руках
гусла й сопілку.

^22 А Цілла також породила Тувалкаїна, що кував всіляку мідь та залізо.
А сестра Тувалкаїнова Ноема.

^23 І промовив Ламех до жінок своїх: Адо й Цілло, послухайте ви мого
голосу, жони Ламехові, почуйте ви слова мого! Бо якби я мужа забив за
уразу свою, а дитину за рану свою,

^24 і як буде усемеро пімщений Каїн, то Ламех у сімдесятеро й семеро!

^25 І пізнав Адам ще свою жінку, і сина вона породила. І назвала ймення
йому: Сиф, бо Бог дав мені інше насіння за Авеля, що забив його Каїн.

^26 А Сифові теж народився був син, і він назвав імення йому: Енош. Тоді
зачали були призивати Ймення Господнє.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=5>]
    Глава 5

^1 Оце книга нащадків Адамових. Того дня, як створив Бог людину, Він її
вчинив на подобу Божу.

^2 Чоловіком і жінкою Він їх створив, і поблагословив їх. І того дня, як
були вони створені, назвав Він їхнє ймення: Людина.

^3 І жив Адам сто літ і тридцять, та й сина породив за подобою своєю та
за образом своїм, і назвав ім'я йому: Сиф.

^4 І було Адамових днів по тому, як він Сифа породив, вісім сотень літ.
І породив він синів і дочок.

^5 А всіх Адамових днів було, які жив, дев'ять сотень літ і тридцять
літ. Та й помер він.

^6 І жив Сиф сто літ і п'ять літ, та й породив він Еноша.

^7 І жив Сиф по тому, як Еноша породив, вісім сотень літ і сім літ. І
породив він синів і дочок.

^8 А були всі дні Сифові дев'ять сотень літ і дванадцять літ.

^9 І жив Енош дев'ятдесят літ, та й породив він Кенана.

^10 І жив Енош по тому, як Кенана породив, вісім сотень літ і
п'ятнадцять літ. І породив він синів та дочок.

^11 А були всі Еношеві дні дев'ять сотень літ і п'ять літ. Та й помер він.

^12 І жив Кенан сімдесят літ, та й породив він Магалал'їла.

^13 І жив Кенан по тому, як породив Магалал'їла, вісім сотень літ і
сорок літ. І породив він синів та дочок.

^14 А всіх Кенанових днів було дев'ять сотень літ і дев'ять літ. Та й
помер він.

^15 І жив Магалал'їл шістдесят літ і п'ять літ, та й породив він Яреда.

^16 І жив Магалал'їл по тому, як Яреда породив, вісім сотень літ і
тридцять літ. І породив він синів та дочок.

^17 А були всі дні Магалал'їлові вісім сотень літ і дев'ятдесят і п'ять
літ. Та й помер він.

^18 І жив Яред сто літ і шістдесят і два роки, та й породив він Еноха.

^19 І жив Яред по тому, як породив він Еноха, вісім сотень літ. І
породив він синів та дочок.

^20 А були всі Яредові дні дев'ять сотень літ і шістдесят і два роки. Та
й помер він.

^21 І жив Енох шістдесят і п'ять літ, та й породив Метушалаха.

^22 І ходив Енох з Богом по тому, як породив він Метушалаха, три сотні
літ. І породив він синів та дочок.

^23 А всіх Енохових днів було три сотні літ і шістдесят і п'ять літ.

^24 І ходив із Богом Енох, і не стало його, бо забрав його Бог.

^25 І жив Метушалах сто літ і сімдесят і сім літ, та й Ламеха породив.

^26 І жив Метушалах по тому, як породив він Ламеха, сім сотень літ і
вісімдесят і два роки. І породив він синів та дочок.

^27 А всіх Метушалаходнів було дев'ять сотень літ і шістдесят і дев'ять
літ. Та й помер він.

^28 І жив Ламех сто літ і вісімдесят і два роки, та й сина породив,

^29 ім'я йому назвав: Ной, говорячи: Цей нас потішить у наших ділах та в
труді рук наших коло землі, що Господь її викккляв.

^30 І жив Ламех по тому, як Ноя породив, п'ять сотень літ і дев'ятдесят
і п'ять літ. І породив він синів та дочок.

^31 А всіх Ламехових днів було сім сотень літ і сімдесят і сім літ. Та й
помер він.

^32 І був Ной віку п'ять сотень літ, та й породив Ной Сима, Хама та Яфета.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=6>]
    Глава 6

^1 І сталося, що розпочала людина розмножуватись на поверхні землі, і їм
народилися дочки.

^2 І побачили Божі сини людських дочок, що вродливі вони, і взяли собі
жінок із усіх, яких вибрали.

^3 І промовив Господь: Не буде Мій Дух перемагатися в людині навіки, бо
блудить вона. Вона тіло, і дні її будуть сто і двадцять літ.

^4 За тих днів на землі були велетні, а також по тому, як стали
приходити Божі сини до людських дочок. І вони їм народжували, то були
силачі, що славні від віку.

^5 І бачив Господь, що велике розбещення людини на землі, і ввесь нахил
думки серця її тільки зло повсякденно.

^6 І пожалкував був Господь, що людину створив на землі. І засмутився
Він у серці Своїм.

^7 І промовив Господь: Зітру Я людину, яку Я створив, з поверхні землі,
від людини аж до скотини, аж до плазунів, і аж до птаства небесного. Бо
жалкую, що їх Я вчинив.

^8 Але Ной знайшов милість у Господніх очах.

^9 Це ось оповість про Ноя. Ной був чоловік праведний і невинний у своїх
поколіннях. Ной з Богом ходив.

^10 І Ной породив трьох синів: Сима, Хама й Яфета.

^11 І зіпсулась земля перед Божим лицем, і наповнилась земля насильством.

^12 І бачив Бог землю, і ось зіпсулась вона, кожне бо тіло зіпсуло
дорогу свою на землі.

^13 І промовив Господь до Ноя: Прийшов кінець кожному тілу перед лицем
Моїм, бо наповнилась земля насильством від них. І ось Я винищу їх із землі.

^14 Зроби собі ковчега з дерева ?офер. З перегородками зробиш ковчега, і
смолою осмолиш його ізсередини та ізнадвору.

^15 І отак його зробиш: три сотні ліктів довжина ковчега, п'ятдесят
ліктів ширина йому, а тридцять ліктів височина йому.

^16 Отвір учиниш в ковчезі, і звузиш на лікоть його від гори, а вхід до
ковчегу влаштуєш на боці його. Зробиш його на поверхи долішні,
другорядні й третьорядні.

^17 А Я ось наведу потоп, воду на землю, щоб з-під неба винищити кожне
тіло, що в ньому дух життя. Помре все, що на землі!

^18 І складу Я заповіта Свойого з тобою, і ввійдеш до ковчегу ти, і сини
твої, і жінка твоя, і жінки твоїх синів із тобою.

^19 І впровадиш до ковчегу по двоє з усього, з усього живого, із кожного
тіла, щоб їх заховати живими з тобою. Вони будуть самець і самиця.

^20 Із птаства за родом його, і з худоби за родом її, і з усіх плазунів
на землі за родом їх, по двоє з усього увійдуть до тебе, щоб їх зберегти
живими.

^21 А ти набери собі з кожної їжі, що вона на споживання, і буде для
тебе й для них на поживу.

^22 І зробив Ной усе, як звелів йому Бог, так зробив він.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=7>]
    Глава 7

^1 І сказав Господь Ноєві: Увійди ти й увесь дім твій до ковчегу, бо Я
бачив тебе праведним перед лицем Своїм в оцім роді.

^2 Із усякої чистої худоби візьмеш собі по семеро, самця та самицю її, а
з худоби нечистої двоє: самця та самицю її.

^3 Також із птаства небесного по семеро, самця та самицю, щоб насіння
сховати живим на поверхні всієї землі.

^4 Ось бо по семи днях Я литиму на землю дощ сорок день і сорок ночей, і
всяку істоту, яку Я вчинив, зітру з-над поверхні землі!

^5 І зробив Ной усе, як звелів був Господь.

^6 А Ной був віку шостисот літ, і стався потоп, вода на землі.

^7 І ввійшов Ной, і сини його, і жінка його, і невістки його з ним до
ковчегу перед водою потопу.

^8 Із чистої худоби та з худоби, що нечиста вона, і з птаства, і всього,
що плазує на землі,

^9 по двоє ввійшли до Ноя до ковчегу, самець і самиця, як Бог Ноєві був
ізвелів.

^10 І сталося по семи днях, і води потопу линули на землю.

^11 Року шостої сотні літ життя Ноєвого, місяця другого, сімнадцятого
дня місяця, цього дня відкрилися всі джерела великої безодні, і
розчинилися небесні розтвори.

^12 І був дощ на землі сорок день і сорок ночей.

^13 Того саме дня до ковчегу ввійшов Ной, і Сим, і Хам та Яфет, сини
Ноєві, і жінка Ноєва, і три невістки його з ними,

^14 вони та всяка звірина за родом її, і всяка худоба за родом її, і
всяке плазуюче, що плазує по землі, за родом його, і всяке птаство за
родом його, усяка пташка крилата.

^15 І ввійшли до Ноя, до ковчегу по двоє із кожного тіла, що в нім дух
життя.

^16 А те, що ввійшло, самець і самиця з кожного тіла ввійшли, як звелів
йому Бог. І замкнув Господь за ним ковчега.

^17 І був потоп сорок день на землі, і збільшилась вода, і понесла
ковчега. І він високо став над землею.

^18 І прибула вода, і сильно збільшилась вона на землі, і пливав ковчег
на поверхні води.

^19 І дуже-дуже вода на землі прибула, і покрились усі гори високі, що
під небом усім.

^20 На п'ятнадцять ліктів угору вода прибула, і покрилися гори.

^21 І вимерло всяке тіло, що рухається на землі: серед птаства, і серед
скотини, і серед звірини, і серед усіх плазунів, що плазують по землі, і
кожна людина.

^22 Усе, що в ніздрях його дух життя, з усього, що на суходолі вимерло було.

^23 І винищив Бог усяку істоту на поверхні землі, від людини аж до
скотини, аж до плазуна, і аж до птаства небесного, вони стерлись з
землі. І зостався тільки Ной та те, що з ним у ковчезі було.

^24 І прибувала вода на землі сто і п'ятдесят день.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=8>]
    Глава 8

^1 І згадав Бог про Ноя, і про кожну звірину та про всяку худобу, що
були з ним у ковчезі. І Бог навів вітра на землю, і вода заспокоїлась.

^2 І закрились джерела безодні та небесні розтвори, і дощ з неба спинився.

^3 І верталась вода з-над землі, верталась постійно. І стала вода
спадати по ста й п'ятидесяти днях.

^4 А сьомого місяця, на сімнадцятий день місяця ковчег спинився на горах
Араратських.

^5 І постійно вода спадала аж до десятого місяця. А першого дня десятого
місяця завиднілися гірські вершки.

^6 І сталося по сорока днях, Ной відчинив вікно ковчегу, що його він зробив.

^7 І вислав він крука. І літав той туди та назад, аж поки не висохла
вода з-над землі.

^8 І послав він від себе голубку, щоб побачити, чи не спала вода з-над
землі.

^9 Та не знайшла та голубка місця спочинку для стопи своєї ноги, і
вернулась до нього до ковчегу, бо стояла вода на поверхні всієї землі. І
вистромив руку, і взяв він її, та й до себе в ковчег упустив її.

^10 І він зачекав іще других сім день, і знову з ковчегу голубку послав.

^11 І голубка вернулась до нього вечірнього часу, і ось у неї в дзюбку
лист оливковий зірваний. І довідався Ной, що спала вода з-над землі.

^12 І він зачекав іще других сім день, і голубку послав. І вже більше до
нього вона не вернулась.

^13 І сталося, року шістсотого й першого, місяця першого, першого дня
місяця висохла вода з-над землі. І Ной зняв даха ковчегу й побачив: аж
ось висохла поверхня землі!

^14 А місяця другого, двадцятого й сьомого дня місяця висохла земля.

^15 І промовив Ноєві Господь, кажучи:

^16 Вийди з ковчегу ти, а з тобою жінка твоя, і сини твої, і невістки твої.

^17 Кожну звірину, що з тобою вона, від кожного тіла з-посеред птаства,
і з-посеред скотини, і з-посеред усіх плазунів, що плазують по землі,
повиводь із собою. І хай рояться вони на землі, і нехай на землі вони
плодяться та розмножуються.

^18 І вийшов Ной, а з ним сини його, і жінка його, і невістки його.

^19 Кожна звірина, кожен плазун, усе птаство, усе, що рухається на
землі, за родами їхніми вийшли з ковчегу вони.

^20 І збудував Ной жертівника Господеві. І взяв він із кожної чистої
худоби й з кожного чистого птаства, і приніс на жертівнику цілопалення.

^21 І почув Господь пахощі любі, і в серці Своєму промовив: Я вже більше
не буду землі проклинати за людину, бо нахил людського серця лихий від
віку його молодого. І вже більше не вбиватиму всього живого, як то Я
вчинив був.

^22 Надалі, по всі дні землі, сівба та жнива, і холоднеча та спека, і
літо й зима, і день та ніч не припиняться!


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=9>]
    Глава 9

^1 І поблагословив Бог Ноя й синів його, та й промовив: Плодіться й
розмножуйтеся, та наповнюйте землю!

^2 І ляк перед вами, і страх перед вами буде між усією звіриною землі, і
між усім птаством небесним, між усім, чим роїться земля, і між усіма
рибами моря. У ваші руки віддані вони.

^3 Усе, що плазує, що живе воно, буде вам на їжу. Як зелену ярину Я
віддав вам усе.

^4 Тільки м'яса з душею його, цебто з кров'ю його, не будете ви споживати.

^5 А тільки Я буду жадати вашу кров із душ ваших, з руки кожної звірини
буду жадати її, і з руки чоловіка, з руки кожного брата його Я буду
жадати душу людську.

^6 Хто виллє кров людську з людини, то виллята буде його кров, бо Він
учинив людину за образом Божим.

^7 Ви ж плодіться й розмножуйтеся, роїться на землі та розмножуйтесь на ній!

^8 І сказав Бог до Ноя та до синів його з ним, кажучи:

^9 А Я, ось Свого заповіта укладаю Я з вами та з вашим потомством по вас.

^10 І з кожною живою душею, що з вами: серед птаства, серед худоби, і
серед усієї земної звірини з вами, від усіх, що виходять з ковчегу, до
всієї земної звірини.

^11 І Я укладу заповіта Свого з вами, і жодне тіло не буде вже знищене
водою потопу, і більш не буде потопу, щоб землю нищити.

^12 І Бог промовляв: Оце знак заповіту, що даю Я його поміж Мною та
вами, і поміж кожною живою душею, що з вами, на вічні покоління:

^13 Я веселку Свою дав у хмарі, і стане вона за знака заповіту між Мною
та між землею.

^14 І станеться, коли над землею Я хмару захмарю, то буде виднітися в
хмарі веселка.

^15 І згадаю про Свого заповіта, що між Мною й між вами, і між кожною
живою душею в кожному тілі. І більш не буде вода для потопу, щоб
вигубляти кожне тіло.

^16 І буде веселка у хмарі, і побачу її, щоб пам'ятати про вічний
заповіт між Богом і між кожною живою душею в кожному тілі, що воно на землі.

^17 І сказав Бог до Ноя: Це знак заповіту, що Я встановив поміж Мною й
поміж кожним тілом, що воно на землі.

^18 І були сини Ноєві, що вийшли з ковчегу: Сим, і Хам, і Яфет. А Хам
він був батько Ханаанів.

^19 Оці троє були сини Ноєві, і від них залюднилася вся земля.

^20 І зачав був Ной, муж землі, садити виноград.

^21 І пив він вино та й упився, й обнажився в середині свого намету.

^22 І побачив Хам, батько Ханаанів, наготу батька свого, та й розказав
обом браттям своїм надворі.

^23 Узяли тоді Сим та Яфет одежину, і поклали обидва на плечі свої, і
позадкували, та й прикрили наготу батька свого. Вони відвернули дозаду
обличчя свої, і не бачили наготи батька свого.

^24 А Ной витверезився від свого вина, і довідався, що йому був учинив
його син наймолодший.

^25 І сказав він: Проклятий будь Ханаан, він буде рабом рабів своїм браттям!

^26 І сказав він: Благословенний Господь, Симів Бог, і хай Ханаан рабом
буде йому!

^27 Нехай Бог розпросторить Яфета, і нехай пробуває в наметах він
Симових, і нехай Ханаан рабом буде йому!

^28 А Ной жив по потопі триста літ і п'ятдесят літ.

^29 А всіх Ноєвих днів було дев'ятсот літ і п'ятдесят літ. Та й помер.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=10>]
    Глава 10

^1 Оце нащадки синів Ноєвих: Сима, Хама та Яфета. А їм народились сини
по потопі:

^2 Сини Яфетові: ?омер, і Ма?о?, і Мадай, і Яван, і Тувал, і Мешех, і Тирас.

^3 А сини ?омерові: Ашкеназ, і Рифат, і То?арма.

^4 А сини Явана: Еліша, і Таршіш, і китти, і додани.

^5 Від них відділилися острови народів у їхніх краях, кожний за мовою
своєю, за своїми родами, у народах своїх.

^6 А сини Хамові: Куш, і Міцраїм, і Фут, і Ханаан.

^7 А сини Кушові: Сева, і Хавіла, і Савта, і Раама, і Савтеха. А сини
Раами: Шева та Дедан.

^8 Куш же породив Німрода, він розпочав на землі велетнів.

^9 Він був дужий мисливець перед Господнім лицем. Тому то говориться: Як
Німрод, дужий мисливець перед Господнім лицем.

^10 А початком царства його були: Вавилон, і Ерех, і Аккад, і Калне в
землі Шінеар.

^11 З того краю вийшов Ашшур, та й збудував Ніневію, і Реховот-Ір, і Калах,

^12 і Ресен поміж Ніневією та поміж Калахом, він оте місто велике.

^13 А Міцраїм породив лудів, і анамів, і легавів, і нафтухів,

^14 і патрусів, і каслухів, що звідси пішли филистимляни, і кафторів.

^15 А Ханаан породив Сидона, свого перворідного, та Хета,

^16 і Евусеянина, і Амореянина, і ?ір?ашеянина,

^17 і Хіввеянина, і Аркеянина, і Синеянина,

^18 і Арвадеянина, і Цемареянина, і Хаматеянина. А потім розпорошилися
роди Ханаанеянина.

^19 І була границя Ханаанеянина від Сидону в напрямі аж до ?ерару, аж
до ?ази, у напрямі аж до Содому, і до Гомори, і до Адми, і до Цевоїму,
аж до Лашу.

^20 Оце сини Хамові, за їхніми родами, за мовами їхніми, у їхніх
країнах, у їхніх народах.

^21 А Симові теж народились йому, він батько всіх синів Еверових, брат
старший Яфетів.

^22 Сини Симові: Елам, і Ашшур, і Арпахшад, і Луд, і Арам.

^23 А Арамові сини: Уц, і Хул, і ?етер, і Маш.

^24 А Арпахшад породив Шелаха, а Шелах породив Евера.

^25 А Еверові народилося двоє синів: ім'я першому Пеле?, бо за днів його
поділилась земля, а ймення його брата Йоктан.

^26 А Йоктан породив Алмодада, і Шелефа, і Хасар-Мавета, і Єраха,

^27 і Гадорама, і Узала, і Диклу,

^28 і Увала, і Авімаїла, і Шеву,

^29 і Офіра, і Хавілу, і Йовава. Усі вони сини Йоктанові.

^30 А оселя їхня була від Меші в напрямі аж до Сефару, гори східньої.

^31 Оце сини Симові, за їхніми родами, за мовами їхніми, у їхніх
країнах, у їхніх народах.

^32 Оце роди синів Ноєвих, за нащадками їхніми, у їхніх народах. І
народи від них поділились на землі по потопі.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=11>]
    Глава 11

^1 І була вся земля одна мова та слова одні.

^2 І сталось, як рушали зо Сходу вони, то в Шинеарському краї рівнину
знайшли, і оселилися там.

^3 І сказали вони один одному: Ану, наробімо цегли, і добре її випалімо!
І сталася цегла для них замість каменя, а смола земляна була їм за вапно.

^4 І сказали вони: Тож місто збудуймо собі, та башту, а вершина її аж до
неба. І вчинімо для себе ймення, щоб ми не розпорошилися по поверхні
всієї землі.

^5 І зійшов Господь, щоб побачити місто та башту, що людські сини
будували її.

^6 І промовив Господь: Один це народ, і мова одна для всіх них, а це ось
початок їх праці. Не буде тепер нічого для них неможливого, що вони
замишляли чинити.

^7 Тож зійдімо, і змішаймо там їхні мови, щоб не розуміли вони мови один
одного.

^8 І розпорошив їх звідти Господь по поверхні всієї землі, і вони
перестали будувати те місто.

^9 І тому то названо ймення йому: Вавилон, бо там помішав Господь мову
всієї землі. І розпорошив їх звідти Господь по поверхні всієї землі.

^10 Оце нащадки Симові: Сим був віку ста літ, та й породив Арпахшада,
два роки по потопі.

^11 І жив Сим по тому, як породив Арпахшада, п'ять сотень літ. І породив
він синів і дочок.

^12 А Арпахшад жив тридцять і п'ять літ, та й породив він Шелаха.

^13 І жив Арпахшад по тому, як породив він Шелаха, чотири сотні літ та
три роки. І породив він синів та дочок.

^14 Шелах же жив тридцять літ, та й породив він Евера.

^15 І жив Шелах по тому, як породив він Евера, чотири сотні літ і три
роки. І породив він синів та дочок.

^16 Евер же жив тридцять літ і чотири, та й породив він Пеле?а.

^17 І жив Евер по тому, як породив він Пеле?а, чотири сотні літ і
тридцять літ. І породив він синів та дочок.

^18 Пеле? же жив тридцять літ, та й породив Реу.

^19 І жив Пеле? по тому, як породив Реу, дві сотні літ і дев'ять літ. І
породив він синів та дочок.

^20 А Реу жив тридцять і два роки, та й породив Серу?а.

^21 І жив Реу по тому, як породив Серу?а, дві сотні літ і сім літ. І
породив він синів та дочок.

^22 А Серу? жив тридцять літ, та й породив Нахора.

^23 І жив Серу? по тому, як породив Нахора, дві сотні літ. І породив він
синів та дочок.

^24 А Нахор жив двадцять літ і дев'ять, та й породив він Тераха.

^25 І жив Нахор по тому, як породив він Тераха, сотню літ і
дев'ятнадцять літ. І породив він синів та дочок.

^26 Терах же жив сімдесят літ, та й породив Аврама, і Нахора, і Гарана.

^27 А оце нащадки Терахові: Терах породив Аврама, і Нахора, і Гарана. А
Гаран породив Лота.

^28 Гаран же помер за життя свого батька, у краї свого народження, в Урі
халдейському.

^29 І побрали Аврам та Нахор для себе жінок. Ім'я Аврамовій жінці Сара,
а ймення Нахоровій жінці Мілка, дочка Гарана, Мілчиного батька і батька
°ски.

^30 А Сара неплідна була, не мала нащадка вона.

^31 І взяв Терах Аврама, сина свого, і Лота, сина Гаранового, сина свого
сина, і Сару, невістку свою, жінку Аврама, свого сина, та й вийшов з
ними з Уру халдейського, щоб піти до краю ханаанського. І прийшли вони
аж до Харану, та й там оселилися.

^32 І було днів Терахових дві сотні літ та п'ять літ. І Терах помер у
Харані.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=12>]
    Глава 12

^1 І промовив Господь до Аврама: Вийди зо своєї землі, і від родини
своєї, і з дому батька свого до Краю, який Я тобі покажу.

^2 І народом великим тебе Я вчиню, і поблагословлю Я тебе, і звеличу
ймення твоє, і будеш ти благословенням.

^3 І поблагословлю, хто тебе благословить, хто ж тебе проклинає, того
прокляну. І благословляться в тобі всі племена землі!

^4 І відправивсь Аврам, як сказав був до нього Господь, і з ним пішов
Лот. Аврам же мав віку сімдесят літ і п'ять літ, як виходив з Харану.

^5 І Аврам узяв Сару, свою жінку, та Лота, сина брата свого, і ввесь
маєток, який набули, і людей, що їх набули у Харані, та й вийшли, щоб
піти до Краю ханаанського. І до Краю ханаанського вони прибули.

^6 І пройшов Аврам по Краю аж до місця Сихему, аж до дуба Мамре. А
ханаанеянин тоді проживав у цім Краї.

^7 І Господь явився Авраму й сказав: Я дам оцей Край потомству твоєму. І
він збудував там жертівника Господеві, що явився йому.

^8 А звідти він рушив на гору від сходу від Бет-Елу, і намета свого
розіп'яв, Бет-Ел від заходу, а Гай від сходу. І він збудував там Господу
жертівника, і прикликав Господнє Ймення.

^9 І подавався Аврам усе далі на південь.

^10 І стався був голод у Краї. І зійшов Аврам до Єгипту, щоб там
перебути, бо голод у Краї тяжкий став.

^11 І сталося, як він близько прийшов до Єгипту, то сказав був до жінки
своєї Сари: Отож то я знаю, що ти жінка вродлива з обличчя.

^12 І станеться, як побачать тебе єгиптяни й скажуть: Це жінка його, то
вони мене вб'ють, а тебе позоставлять живою.

^13 Скажи ж, що сестра моя ти, щоб добре було через тебе мені, і щоб я
позостався живий через тебе.

^14 І сталось, як прийшов був Аврам до Єгипту, то єгиптяни побачили
жінку, що дуже вродлива вона.

^15 І побачили її вельможі фараонові, і хвалили її перед фараоном. І
взята була та жінка до дому фараонового.

^16 І він для Аврама добро вчинив через неї. І одержав він дрібну та
велику худобу, і осли, і раби, і невільниці, і ослиці, верблюди.

^17 І вдарив Господь фараона та дім його великими поразами через Сару,
Аврамову жінку.

^18 І прикликав фараон Аврама й сказав: Що ж то мені ти вчинив? Чому не
сказав мені, що вона твоя жінка?

^19 Для чого сказав ти: Вона моя сестра? І я собі взяв був за жінку її.
А тепер ось жінка твоя, візьми та й іди!

^20 І фараон наказав людям про нього. І вислали його, і жінку його, і
все, що в нього було.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=13>]
    Глава 13

^1 І піднявся Аврам із Єгипту, сам, і жінка його, і все, що в нього
було, і Лот разом із ним, до Не?еву.

^2 А Аврам був вельми багатий на худобу, на срібло й на золото.

^3 І пішов він в мандрівки свої від Не?еву аж до Бет-Елу, аж до місця,
де напочатку намет його був поміж Бет-Елом і поміж Гаєм,

^4 до місця жертівника, що його він зробив там напочатку. І Аврам там
прикликав Господнє Ймення.

^5 Так само й у Лота, що з Аврамом ходив, дрібна та велика худоба була
та намети.

^6 І не вміщала їх та земля, щоб їм разом пробувати, бо великий був
їхній маєток, і не могли вони разом пробувати.

^7 І сталася сварка поміж пастухами худоби Аврамової та поміж пастухами
худоби Лотової. А ханаанеянин та періззеянин сиділи тоді в Краю.

^8 І промовив до Лота Аврам: Нехай сварки не буде між мною та між тобою,
і поміж пастухами моїми та поміж пастухами твоїми, бо близька ми рідня.

^9 Хіба не ввесь Край перед обличчям твоїм? Відділися від мене! Коли
підеш ліворуч, то я піду праворуч, а як ти праворуч, то піду я ліворуч.

^10 І звів Лот свої очі, і побачив усю околицю Йорданську, що наводнена
вся вона аж до Цоару, перед тим, як Содом та Гомору був знищив Господь,
як Господній, садок, як єгипетський край!

^11 І Лот вибрав собі всю околицю йорданську. І Лот рушив на схід, і
вони розлучилися один від одного.

^12 Аврам оселився в землі ханаанській, а Лот оселився в рівнинних
містах околиці, і наметував аж до Содому.

^13 А люди содомські були дуже злі та грішні перед Господом.

^14 І промовив Господь до Аврама, коли Лот розлучився із ним: Зведи очі
свої, та поглянь із місця, де ти, на північ, і на південь, і на схід, і
на захід,

^15 бо всю цю землю, яку бачиш, Я її дам навіки тобі та потомству твоєму.

^16 І вчиню Я потомство твоє, як той порох землі, так, що коли хто
потрапить злічити порох земний, то теж і потомство твоє перелічене буде.

^17 Устань, пройдись по Краю вздовж його та вширшки його, бо тобі його дам!

^18 І Аврам став наметувати, і прибув, і осів між дубами Мамре, що в
Хевроні вони. І він збудував там жертівника Господеві.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=14>]
    Глава 14

^1 І сталось за днів Амрафела, царя Шинеару, Арйоха, царя Елласару,
Кедор-Лаомера, царя Еламу, і Тидала, царя ?оїму,

^2 вони вчинили війну з Бераєм, царем Содому, і з Біршаєм, царем Гомори,
з Шин'авом, царем Адми, і Шемевером, царем Цевоїму, і з царем Белаю, що
Цоар тепер.

^3 Усі ці зібрались були до долини Сіддім, вона тепер море Солоне.

^4 Дванадцять літ служили вони Кедор-Лаомерові, а року тринадцятого
повстали.

^5 А року чотирнадцятого прибув Кедор-Лаомер та царі, що були з ним, і
побили Рефаїв в Аштерот-Карнаїмі, і Зузів у Гамі, і Емів у Шаве-Кір'ятаїмі,

^6 і Хорянина в горах Сеїру аж до Ел-Парану, що він при пустині.

^7 І вернулись вони, і прибули до Ен-Мішпату, воно тепер Кадеш, і
звоювали всю землю Амалика, а також Аморея, що сидів у Хаццон-Тамарі.

^8 І вийшов цар Содому, і цар Гомори, і цар Адми, і цар Цевоїму, і цар
Белаю, тепер він Цоар, і вишикувалися з ними на бій у долині Сіддім,

^9 із Кедор-Лаомером, царем Еламу, і Тидалом, царем ?оїму, і Амрафелом,
царем Шинеару, і Арйохом, царем Елласару, чотири царі проти п'ятьох.

^10 А долина Сіддім була повна смоляних ям; і втекли цар Содому й цар
Гомори, та й попадали туди, а позосталі повтікали на гору.

^11 І взяли вони ввесь маєток Содому й Гомори, і всю їхню поживу, і пішли.

^12 І взяли вони Лота, сина брата Аврамового, бо пробував у Содомі, і
добро його та й пішли.

^13 І прийшов був недобиток, та й розповів єврею Аврамові, а він жив між
дубами амореянина Мамре, брата Ешколового й брата Анерового, Аврамових
спільників.

^14 І почув Аврам, що небіж його взятий у неволю, та й узброїв своїх
вправних слуг, що в домі його народились, три сотні й вісімнадцять, і
погнався до Дану.

^15 І він поділився на гурти вночі, він та раби його, і розбив їх, і
гнався за ними аж до Хови, що ліворуч Дамаску.

^16 І вернув він усе добро, а також Лота, небожа свого, і добро його
повернув, а також жінок та людей.

^17 Тоді цар Содому вийшов назустріч йому, як він повертався, розбивши
Кедор-Лаомера та царів, що були з ним, до долини Шаве, вона тепер долина
Царська.

^18 А Мелхиседек, цар Салиму, виніс хліб та вино. А він був священик
Бога Всевишнього.

^19 І поблагословив він його та й промовив: Благословенний Аврам від
Бога Всевишнього, що створив небо й землю.

^20 І благословенний Бог Всевишній, що видав у руки твої ворогів твоїх.
І Аврам дав йому десятину зо всього.

^21 І сказав цар содомський Аврамові: Дай мені людей, а маєток візьми собі.

^22 Аврам же сказав цареві содомському: Я звів свою руку до Господа,
Бога Всевишнього, Творця неба й землі,

^23 що від нитки аж до ремінця сандалів я не візьму з того всього, що
твоє, щоб ти не сказав: Збагатив я Аврама.

^24 Я не хочу нічого, даси тільки те, що слуги поїли, та частину людям,
що зо мною ходили: Анер, Ешкол і Мамре, частину свою вони візьмуть.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=15>]
    Глава 15

^1 По цих-о подіях було слово Господнє Аврамові в видінні таке: Не
бійся, Авраме, Я тобі щит, нагорода твоя вельми велика.

^2 А Аврам відізвався: Господи, Господи, що даси Ти мені, коли я
бездітний ходжу, а керівник мого господарства він Елі-Езер із Дамаску.

^3 І сказав Аврам: Отож, Ти не дав нащадка мені, і ото мій керівник
спадкоємець мені.

^4 І ось слово Господнє до нього таке: Він не буде спадкоємець тобі, але
той, хто вийде з твойого нутра, він буде спадкоємець тобі.

^5 І Господь його вивів надвір та й сказав: Подивися на небо, та зорі
злічи, коли тільки потрапиш ти їх полічити. І до нього прорік: Таким
буде потомство твоє!

^6 І ввірував Аврам Господеві, а Він залічив йому те в праведність.

^7 І промовив до нього: Я Господь, що вивів тебе з Уру халдейського, щоб
дати тобі землю оцю, щоб став ти спадкоємець її.

^8 І промовив Аврам: Господи, Господи, з чого я довідаюся, що буду
спадкоємець її?

^9 Він же промовив до нього: Візьми трилітнє теля, і трилітню козу, і
трилітнього барана, і горлицю, і пташеня голубине.

^10 І взяв він для Нього все те, і розсік його пополовині, і дав кожну
частину його відповідно до другої, але птаства не розсік.

^11 І зліталося хиже птаство на трупи, та Аврам відганяв його.

^12 Коли ж сонце схилялось на захід, то спав сон на Аврама. І ось спадає
на нього жах темний, великий.

^13 І промовив Господь до Аврама: Добре знай, що потомство твоє буде
приходьком в землі не своїй. І будуть служити вони, і будуть їх мучити
чотири сотні літ.

^14 Але народ, якому служити вони будуть, Я засуджу; та вони потім
вийдуть з великим маєтком.

^15 А ти до своєї рідні прийдеш у мирі, у старості добрій похований будеш.

^16 А покоління четверте повернеться сюди, бо досі не повний ще гріх
амореянина.

^17 І сталось, коли зайшло сонце й була темрява, то ось появилась мов
димуюча піч, та смолоскип огняний перейшов поміж тими кусками жертви.

^18 І того дня склав Господь заповіта з Аврамом, говорячи: Потомству
твоєму Я дав оцю землю від річки Єгипту аж до річки великої, до річки
Ефрата:

^19 хенеянина, і кенізеянина, і кадмонеянина,

^20 і хіттеянина, і періззеянина, і рефаеянина,

^21 і амореянина, і ханаанеянина, і ?ір?ашеянина, і евусеянина.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=16>]
    Глава 16

^1 А Сара, Аврамова жінка, не родила йому. І в неї була єгиптянка
невільниця, а ймення їй А?ар.

^2 І сказала Сара Аврамові: Ось Господь затримав мене від породу. Прийди
ж до моєї невільниці, може від неї одержу я сина. І послухався Аврам
голосу Сари.

^3 І взяла Сара, Аврамова жінка, єгиптянку А?ар, свою невільницю, по
десяти літах перебування Аврамового в землі ханаанській, і дала її
Аврамові, чоловікові своєму, за жінку.

^4 І він увійшов до А?ари, і вона зачала. Як вона ж побачила, що зачала,
то стала легковажити господиню свою.

^5 І сказала Сара Аврамові: Моя кривда на тобі! Я дала була свою
невільницю до лоня твого, а як вона побачила, що зачала, то стала
легковажити мене. Нехай розсудить Господь поміж мною та поміж тобою!

^6 І промовив Аврам до Сари: Таж невільниця твоя в руці твоїй! Зроби їй
те, що вгодне в очах твоїх. І Сара гнобила її. І втекла А?ар від обличчя її.

^7 І знайшов її Ангол Господній біля джерела води на пустині, біля
джерела на дорозі до Шур,

^8 і сказав: А?аро, Сарина невільнице, звідки ж то прийшла ти, і куди ти
йдеш? Та відказала: Я втікаю від обличчя Сари, пані моєї.

^9 А Ангол Господній промовив до неї: Вернися до пані своєї, і терпи під
руками її!

^10 І Ангол Господній промовив до неї: Сильно розмножу потомство твоє, і
через безліч буде воно незліченне.

^11 І Ангол Господній до неї сказав: Ось ти зачала, і сина породиш, і
назвеш ім'я йому Ізмаїл, бо прислухавсь Господь до твоєї недолі.

^12 А він буде як дикий осел між людьми, рука його на всіх, а рука всіх
на нього. І буде він жити при всіх своїх браттях.

^13 І назвала вона Ймення Господа, що мовив до неї: Ти Бог видіння! Бо
сказала вона: Чи й тут я дивилась на Того, Хто бачить мене?

^14 Тому джерело було назване Джерело Живого, Хто бачить мене, воно
поміж Кадешем та поміж Баредом.

^15 І вродила А?ар Аврамові сина, а Аврам назвав ім'я свого сина, що
вродила А?ар: Ізмаїл.

^16 А Аврам був віку восьмидесяти літ і шести літ, коли А?ар вродила
була Аврамові Ізмаїла.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=17>]
    Глава 17

^1 І був Аврам віку дев'ятидесяти літ і дев'яти літ, коли явився Господь
Аврамові та й промовив до нього: Я Бог Всемогутній! Ходи перед лицем
Моїм, і будь непорочний!

^2 І дам Я Свого заповіта поміж Мною та поміж тобою, і дуже-дуже
розмножу тебе.

^3 І впав Аврам на обличчя своє, а Бог до нього промовляв, говорячи:

^4 Я, ось Мій заповіт із тобою, і станеш ти батьком багатьох народів.

^5 І не буде вже кликатись ім'я твоє: Аврам, але буде ім'я твоє: Авраам,
бо вчинив Я тебе батьком багатьох народів.

^6 І вчиню Я тебе дуже-дуже плідним, і вчиню, щоб вийшли з тебе народи,
і царі з тебе вийдуть.

^7 І Я складу заповіта Свого поміж Мною та поміж тобою, і поміж твоїм
потомством по тобі на їхні покоління на вічний заповіт, що буду Я Богом
для тебе й для нащадків твоїх по тобі.

^8 І дам Я тобі та потомству твоєму по тобі землю скитання твого, увесь
Край ханаанський, на вічне володіння, і Я буду їм Богом.

^9 І сказав Авраамові Бог: А ти заповіта Мого стерегтимеш, ти й
потомство твої по тобі в їхніх поколіннях.

^10 То Мій заповіт, що його ви виконувать будете, поміж Мною й поміж
вами, і поміж потомством твоїм по тобі: нехай кожен чоловічої статі буде
обрізаний у вас.

^11 І будете ви обрізані на тілі крайньої плоті вашої, і стане це знаком
заповіту поміж Мною й поміж вами.

^12 А кожен чоловічої статі восьмиденний у вас буде обрізаний у всіх
ваших поколіннях, як народжений дому, так і куплений за срібло з-поміж
чужоплемінних, що він не з потомства твого.

^13 Щодо обрізання, нехай буде обрізаний уроджений дому твого й куплений
за срібло твоє, і буде Мій заповіт на вашім тілі заповітом вічним.

^14 А необрізаний чоловічої статі, що не буде обрізаний на тілі своєї
крайньої плоті, то стята буде душа та з народу свого, він зірвав
заповіта Мого!

^15 І сказав Авраамові Бог: Сара, жінка твоя, нехай свого ймення не
кличе вже: Сара, бо ім'я їй: Сарра.

^16 І поблагословлю Я її, і теж з неї дам сина тобі. І поблагословлю Я
її, і стануться з неї народи, і царі народів будуть із неї.

^17 І впав Авраам на обличчя своє, і засміявся. І подумав він у серці
своїм: Чи в столітнього буде народжений, і чи Сарра в віці дев'ятидесяти
літ уродить?

^18 А до Бога сказав Авраам: Хоча б Ізмаїл жив перед лицем Твоїм!

^19 Бог же сказав: Але Сарра, твоя жінка, сина породить тобі, а ти
назвеш ім'я йому Ісак. І Свого заповіта з ним Я складу, щоб був вічний
заповіт для нащадків його по нім.

^20 А щодо Ізмаїла, Я послухав тебе: Ось Я поблагословлю його, і вчиню
його плідним, і дуже-дуже розмножу його. Він породить дванадцять князів,
і великим народом учиню Я його.

^21 А Свого заповіта Я складу з Ісаком, що його Сарра вродить тобі на
цей час другого року.

^22 І Він перестав говорити з ним. І Бог вознісся від Авраама.

^23 І взяв Авраам Ізмаїла, сина свого, і всіх уроджених у домі його, і
всіх, хто куплений за срібло його, кожного чоловічої статі з-поміж людей
Авраамового дому, і обрізав тіло крайньої плоті їх того самого дня, як
Бог говорив з ним.

^24 А Авраам був віку дев'ятидесяти й дев'яти літ, як обрізано було тіло
крайньої плоті його.

^25 А Ізмаїл був віку тринадцяти літ, як обрізано було тіло крайньої
плоті його.

^26 Того самого дня був обрізаний Авраам та Ізмаїл, син його.

^27 І всі мужі дому його, народжені дому й куплені за срібло з-поміж
чужоплемінних, були обрізані з ним.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=18>]
    Глава 18

^1 І явився до нього Господь між дубами Мамре, а він сидів при вході в
намет під час денної спеки.

^2 І він ізвів очі свої та й побачив: ось три Мужі стоять біля нього. І
побачив, і вибіг із входу намету назустріч °м, і вклонився до землі,

^3 та й промовив: Господи, коли тільки знайшов я милість в очах Твоїх,
не проходь повз Свойого раба!

^4 Принесуть трохи води, і ноги Свої помийте, і спочиньте під деревом.

^5 І хай хліба шматок принесу я, а Ви підкріпіть серце Ваше. Потому
підете, бо на те Ви йдете повз свойого раба. І сказали вони: Зроби так,
як сказав.

^6 І Авраам поспішив до намету до Сарри й сказав: Візьми швидко три міри
пшеничної муки, заміси, і зроби коржі.

^7 І побіг Авраам до товару, і взяв молоде та добре теля, і дав слузі, а
той швидко його приготовив.

^8 І взяв масла й молока, та теля приготовлене, та й поклав перед Ними,
а сам став біля Них під деревом. І їли Вони.

^9 І сказали до нього: Де Сарра, жінка твоя? А він відказав: Ось у наметі.

^10 І сказав один з Них: Я напевно вернуся до тебе за рік цього самого
часу. І ось буде син у Сарри, жінки твоєї... А Сарра це чула при вході
намету, що був за Ним.

^11 Авраам же та Сарра старі були, віку похилого. У Сарри перестало
бувати звичайне жіноче.

^12 І засміялася Сарра в нутрі своїм, говорячи: Коли я зів'яла, то як
станеться розкіш мені? Таж пан мій старий!

^13 І сказав Господь до Авраама: Чого то сміялася Сарра отак: Чи ж
справді вроджу, коли я зостарілась?

^14 Чи для Господа є річ занадто трудна? На означений час Я вернуся до
тебе за рік цього самого часу, Сарра ж тоді матиме сина.

^15 А Сарра відріклася, говорячи: Не сміялася я, бо боялась. Але Він
відказав: Ні, таки сміялася ти!

^16 І повставали звідти ті Мужі, і поглянули на Содом, а Авраам пішов з
Ними, щоб °х відпровадити.

^17 А Господь сказав: Чи Я від Авраама втаю, що Я маю зробити?

^18 Бож Авраам справді стане народом великим та дужим, і в ньому
поблагословляться всі народи землі!

^19 Бо вибрав Я його, щоб він наказав синам своїм і домові своєму по
собі. І будуть вони дотримуватися дороги Господньої, щоб чинити
справедливість та право, а то для того, щоб Господь здійснив на
Авраамові, що сказав був про нього.

^20 І промовив Господь: Через те, що крик Содому й Гомори великий, і що
гріх їхній став дуже тяжкий,

^21 зійду ж Я та й побачу, чи не вчинили вони так, як крик про них, що
доходить до Мене, тоді їм загибіль, а як ні то побачу.

^22 І повернулися звідти ті Мужі, і пішли до Содому, а Авраам усе ще
стояв перед Господнім лицем.

^23 І Авраам підійшов та й промовив: Чи погубиш також праведного з
нечестивим?

^24 Може є п'ятдесят праведних у цьому місті, чи також вигубиш і не
пробачиш цій місцевості ради п'ятидесяти тих праведних, що в ньому є?

^25 Не можна Тобі чинити так, щоб убити праведного з нечестивим, бо
стане праведний як нечестивий, цього ж не можна Тобі! Чи ж Той, Хто всю
землю судить, не вчинить правди?

^26 І промовив Господь: Коли Я в Содомі, у цьому місті, знайду п'ятдесят
праведних, то вибачу цілій місцевості ради них.

^27 І відповів Авраам та й промовив: Оце я осмілився був говорити до
Господа свого, а я порох та попіл.

^28 Може п'ятдесят тих праведних не матиме п'яти, чи Ти знищиш ціле
місто через п'ятьох? І промовив Господь: Не знищу, коли там знайду сорок
і п'ять!

^29 І промовив до Нього він ще, та й сказав: Може сорок там знайдеться?
А Господь відказав: Не зроблю й ради сорока!

^30 І сказав Авраам: Хай не гніває це мого Господа, і нехай я скажу:
Може тридцять там знайдеться? А Господь відказав: Не зроблю, коли й
тридцять знайду там!

^31 І сказав Авраам: Оце я осмілився був говорити до Господа мого: Може
двадцять там знайдеться? А Господь відказав: Не зроблю й ради двадцяти!

^32 І сказав Авраам: Хай не гніває це мого Господа, і нехай я скажу
тільки разу цього: Може хоч десять там знайдеться? А Господь відказав:
Не знищу й ради десятьох!

^33 І пішов Господь, як скінчив говорити до Авраама. А Авраам вернувся
до свого місця.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=19>]
    Глава 19

^1 І прибули обидва Анголи до Содому надвечір, а Лот сидів у брамі
содомській. І побачив Лот, і встав їм назустріч, і вклонився обличчям до
землі,

^2 та й промовив: Ось, панове мої, зайдіть до дому вашого раба, і
переночуйте, і помийте ноги свої, а рано встанете й підете на дорогу
свою. А вони відказали: Ні, бо будемо ми ночувати на вулиці.

^3 А він сильно на них налягав, і вони до нього з дороги зійшли, і
ввійшли до дому його. І вчинив він для них прийняття, і напік прісного і
їли вони.

^4 Ще вони не полягали, а люди того міста, люди Содому від малого аж до
старого, увесь народ звідусюди оточили той дім.

^5 І вони закричали до Лота, і сказали йому: Де ті мужі, що ночі цієї до
тебе прийшли? Виведи їх до нас, щоб нам їх пізнати!

^6 І Лот вийшов до входу до них, а двері замкнув за собою,

^7 і сказав: Браття мої, не чиніть лихого!

^8 Ось у мене дві доньки, що мужа не пізнали. Нехай я їх до вас виведу,
а ви їм робіть, що вам до вподоби... Тільки мужам оцім не робіть нічого,
бо на те вони прийшли під тінь даху мого.

^9 А вони закричали: Іди собі геть! І сказали: Цей один був прийшов, щоб
пожити чужинцем, а він став тут суддею! Тепер ми зло гірше тобі
заподієм, ніж їм! І сильно вони налягали на мужа, на Лота, і підійшли,
щоб висадити двері.

^10 Тоді вистромили свою руку ті мужі, і впровадили Лота до себе до
дому, а двері замкнули.

^11 А людей, що при вході до дому зібрались, вони вдарили сліпотою, від
малого аж до великого. І ті попомучилися, шукаючи входу.

^12 І сказали ті мужі до Лота: Ще хто в тебе тут? Зятів і синів своїх, і
дочок своїх, і все, що в місті твоє, виведи з цього місця,

^13 бо ми знищимо це місце, бо збільшився їхній крик перед Господом, і
Господь послав нас, щоб знищити його.

^14 І вийшов Лот, і промовив до зятів своїх, що мали взяти дочок його, і
сказав: Уставайте, вийдіть із цього місця, бо Господь знищить місто. Але
в очах зятів він здавався як жартун.

^15 А коли зійшла світова зірниця, то Анголи принагляли Лота, говорячи:
Уставай, візьми жінку свою та обох дочок своїх, що знаходяться тут, щоб
тобі не загинути через гріх цього міста.

^16 А що він вагався, то ті мужі через Господню до нього любов схопили
за руку його, і за руку жінки його, і за руку обох дочок його, і вивели
його, і поставили поза містом.

^17 І сталося, коли один з них виводив їх поза місто, то промовив: Рятуй
свою душу, не оглядайся позад себе, і не затримуйся ніде в околиці.
Ховайся на гору, щоб тобі не загинути.

^18 А Лот їм відказав: Ні ж бо, Господи!

^19 Ось Твій раб знайшов милість в очах Твоїх, і Ти побільшив Свою
милість, що зробив її зо мною, щоб зберегти при житті мою душу; але я не
встигну сховатись на гору, щоб бува не спіткало мене зло, і я помру.

^20 Ось місто це близьке, щоб утекти туди, а воно маленьке. Нехай
сховаюсь я туди, чи ж воно не маленьке? і буде жити душа моя.

^21 І відказав Він до нього: Ось Я прихиливсь до твого прохання, щоб не
зруйнувати міста, про яке ти казав.

^22 Швидко сховайся туди, бо Я не зможу нічого зробити, аж поки не
прийдеш туди. Тому й назвав ім'я тому місту: Цоар.

^23 Сонце зійшло над землею, а Лот прибув до Цоару.

^24 І Господь послав на Содом та Гомору дощ із сірки й огню, від Господа
з неба.

^25 І поруйнував ті міста, і всю околицю, і всіх мешканців міст, і
рослинність землі.

^26 А жінка його, Лотова, озирнулася позад нього, і стала стовпом
соляним!...

^27 І встав Авраам рано вранці, і подався до місця, де стояв був він
перед лицем Господнім.

^28 І він подивився на Содом та Гомору, і на всю поверхню землі тієї
околиці. І побачив: ось здіймається дим від землі, немов дим із вапнярки...

^29 І сталося, як нищив Бог міста тієї околиці, то згадав Бог Авраама, і
вислав Лота з середини руїни, коли руйнував ті міста, що сидів у них Лот.

^30 І піднявся Лот із Цоару, і осів на горі, й обидві дочки його з ним,
бо боявся пробувати в Цоарі. І осів у печері, він та обидві дочки його.

^31 І промовила старша молодшій: Наш батько старий, а чоловіка немає в
цім краї, щоб прийшов до нас, як звичайно на цілій землі.

^32 Ходи, напіймо свого батька вином, і покладімося з ним. І оживимо
нащадків від нашого батька.

^33 І ночі тієї вони напоїли вином свого батька. І прийшла старша та й
поклалася з батьком своїм. А він не знав, коли вона лягла й коли встала...

^34 І сталося другого дня, і старша сказала молодшій: Ось я минулої ночі
поклалась була з своїм батьком. Напіймо його вином також ночі цієї, і
прийди ти, покладися з ним, і оживимо нащадків від нашого батька.

^35 І також ночі тієї вони напоїли вином свого батька. І встала молодша
та й поклалася з ним. А він не знав, коли вона лягла й коли встала...

^36 І завагітніли обидві Лотові дочки від батька свого.

^37 І вродила старша сина, і назвала ім'я йому: Моав. Він батько моавів
аж до цього дня.

^38 А молодша вона вродила також, і назвала ймення йому: Бен-Аммі. Він
батько синів Аммону аж до цього дня.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=20>]
    Глава 20

^1 І вирушив звідти Авраам до краю Не?ев поміж Кадешем і поміж Шуром, і
оселився часово в ?ерарі.

^2 І сказав Авраам на Сарру, жінку свою: Вона сестра моя. І послав
Авімелех, цар ?ерару, і взяв Сарру.

^3 І прийшов Бог до Авімелеха у сні нічнім, і сказав до нього: Ось ти
вмираєш через жінку, яку взяв, бо вона має чоловіка.

^4 А Авімелех не зближався до неї, і сказав: Господи, чи Ти вб'єш також
люд праведний?

^5 Чи ж не він був сказав мені: Вона моя сестра, а вона також вона
сказала: Він мій брат. Я те зробив у невинності серця свого й у чистоті
рук своїх.

^6 І промовив до нього Бог у сні: І Я знаю, що в чистоті свого серця
вчинив ти оце, і Я теж удержав тебе, щоб не згрішив проти Мене. Тому то
не дав Я тобі доторкнутись до неї.

^7 А тепер верни жінку цього мужа, бо він пророк, і буде молитися за
тебе, і живи. А коли ти не вернеш, то знай, що справді помреш ти й усе,
що твоє.

^8 І встав Авімелех рано вранці, і покликав усіх рабів своїх, та й
сказав усі ці слова до їхніх ушей. А люди ті сильно злякалися.

^9 І закликав Авімелех Авраама, і промовив до нього: Що ти нам учинив? І
чим згрішив я проти тебе, що ти приніс на мене й на царство моє великий
гріх? Учинки, яких не роблять, ти зо мною вчинив!

^10 І сказав Авімелех Авраамові: Що ти мав на увазі, що вчинив таку річ?

^11 І сказав Авраам: Бо подумав я: Нема ж страху Божого в місцевості
цій, тому вб'ють мене за жінку мою.

^12 І притім вона справді сестра моя, вона дочка батька мого, тільки не
дочка матері моєї, і стала за жінку мені.

^13 І сталося, коли Бог учинив мене мандрівником з дому батька мого, то
сказав я до неї: То буде твоя ласка, яку вчиниш зо мною: у кожній
місцевості, куди прийдем, говори ти на мене: він мій брат.

^14 І взяв Авімелех дрібну та велику худобу, і рабів та невільниць, та й
дав Авраамові. І вернув йому Сарру, жінку його.

^15 І сказав Авімелех: Ось край мій перед обличчям твоїм, осядь там, де
тобі до вподоби.

^16 А Саррі сказав: Ось тисячу секлів срібла я дав братові твоєму. Оце
тобі накриття на очі перед усіма, хто з тобою. І перед усіма ти оправдана.

^17 І помолився Авраам Богові, і вздоровив Бог Авімелеха, і жінку його,
і невільниць його, і почали вони знову роджати.

^18 Бо справді стримав був Господь кожну утробу Авімелехового дому через
Сарру, Авраамову жінку.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=21>]
    Глава 21

^1 А Господь згадав Сарру, як сказав був, і вчинив Господь Саррі, як Він
говорив.

^2 І Сарра зачала, і породила сина Авраамові в старості його на
означений час, що про нього сказав йому Бог.

^3 І назвав Авраам ім'я синові своєму, що вродився йому, що Сарра йому
породила: Ісак.

^4 І обрізав Авраам Ісака, сина свого,коли мав він вісім день, як Бог
наказав був йому.

^5 А Авраам був віку ста літ, як уродився йому Ісак, син його.

^6 І промовила Сарра: Сміх учинив мені Бог, кожен, хто почує, буде
сміятися з мене.

^7 І промовила: Хто б сказав Авраамові: Сарра годує синів? Бо вродила я
сина в старості його.

^8 І дитина росла, і була відлучена. І справив Авраам велику гостину в
день відлучення Ісака.

^9 І побачила Сарра сина А?ари єгиптянки, що вродила була Авраамові, що
він насміхається.

^10 І сказала вона Авраамові: Прожени ту невільницю та сина її, бо не
буде наслідувати син тієї невільниці разом із сином моїм, із Ісаком.

^11 Але ця справа була дуже не до вподоби Авраамові через сина його.

^12 І промовив Господь Авраамові: Нехай не буде не до вподоби тобі це
через хлопця та через невільницю твою. Усе, що скаже тобі Сарра,
послухай голосу її, бо Ісаком буде покликане тобі потомство.

^13 І також сина невільниці тієї учиню його народом, бо він твоє насіння.

^14 І встав рано Авраам, і взяв хліба й бурдюка води, і дав до А?ари на
плече її, також дитину, та й послав її. І пішла вона, та й заблудила в
пустині Беер-Шева.

^15 І скінчилась вода в бурдюці, і покинула вона дитину під одним із кущів.

^16 І пішла вона, і сіла собі навпроти, на віддалі як стрілити луком, бо
сказала: Нехай я не бачу смерти цієї дитини! І сіла навпроти, і піднесла
свій голос та й заплакала.

^17 І почув Бог голос того хлопця. І кликнув до А?ари Божий Ангол із
неба, і сказав їй: Що тобі, А?аро? Не бійся,бо почув Бог голос хлопця,
де він там.

^18 Устань, підійми хлопця, і рукою своєю держи його, бо великим народом
зроблю Я його.

^19 І відкрив Бог очі її, і вона побачила криницю води. І пішла вона, і
наповнила бурдюка водою, та й напоїла хлопця.

^20 І з хлопцем був Бог, і він виріс. І осів у пустині, і став він
стрілець-лучник.

^21 І осів він у пустині Паран, а мати його взяла йому жінку з
єгипетського краю.

^22 І сталося часу того, і сказав Авімелех і Піхол, головний провідник
його війська, до Авраама, говорячи: Бог із тобою в усьому, що ти робиш!

^23 А тепер присягни ж мені Богом отут, що ти не обманиш мене, і нащадка
мого, і онука мого. І яка була ласка, яку я до тебе чинив, ти вчиниш зо
мною та з краєм, що ти в нім чужинцем пробуваєш.

^24 І сказав Авраам: Я присягаю!

^25 І Авраам дорікав Авімелехові за криницю води, що її відняли були
Авімелехові раби.

^26 І сказав Авімелех: Я не знаю, хто вчинив оту річ, ані ти не розповів
мені, й ані я не чув, хібащо сьогодні.

^27 І взяв Авраам дрібну та велику худобу, та й дав Авімелехові, і
обидва вони склали умову.

^28 І поставив Авраам сім овечок з дрібного товару осібно.

^29 І сказав Авімелех до Авраама: Що вони, сім овечок отих, що ти їх
поставив осібно?

^30 А той відказав: Бо з моєї руки сім овечок ти візьмеш, щоб для мене
були на свідоцтво, що я викопав цю криницю.

^31 Тому то назвав він це місце Беер-Шева, бо там поклялися вони.

^32 І склали умову вони в Беер-Шеві. І встав Авімелех та Піхол, головний
провідник його війська, і вернулись вони до краю филистимського.

^33 А Авраам посадив тамариска в Беер-Шеві, і кликав там Ім'я Господа,
Бога Вічного.

^34 І Авраам пробував у филистимській землі багато днів.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=22>]
    Глава 22

^1 І сталось після цих випадків, що Бог випробовував Авраама. І сказав
Він до нього: Аврааме! А той відказав: Ось я!

^2 І промовив Господь: Візьми свого сина, свого одинака, що його полюбив
ти, Ісака, та й піди собі до краю Морія, і принеси там його в
цілопалення на одній із тих гір, що про неї скажу тобі.

^3 І встав Авраам рано вранці, і свого осла осідлав; і взяв із собою
двох слуг та Ісака, сина свого, і для цілопалення дров нарубав. І встав,
і пішов він до місця, що про нього сказав йому Бог.

^4 А третього дня Авраам звів очі свої, та й побачив те місце здалека.

^5 І сказав Авраам своїм слугам: Сідайте собі тут з ослом, а я й хлопець
підем аж туди, і поклонимося, і повернемося до вас.

^6 І взяв Авраам дрова для цілопалення, і поклав на Ісака, сина свого, і
взяв в свою руку огонь та ножа, і пішли вони разом обоє.

^7 І сказав Ісак до Авраама, свого батька, говорячи: Батьку мій! А той
відказав: Ось я, сину мій! І промовив Ісак: Ось огонь та дрова, а де ж
ягня на цілопалення?

^8 І відказав Авраам: Бог нагледить ягня Собі на цілопалення, сину мій!
І пішли вони разом обоє.

^9 І вони прийшли до місця, що про нього сказав йому Бог. І збудував там
Авраам жертівника, і дрова розклав, і зв'язав Ісака, сина свого, і
поклав його на жертівника над дровами.

^10 І простяг Авраам свою руку, і взяв ножа, щоб зарізати сина свого...

^11 Та озвався до нього Ангол Господній із неба й сказав: Аврааме,
Аврааме! А той відізвався: Ось я!

^12 І Ангол промовив: Не витягай своєї руки до хлопця, і нічого йому не
чини, бо тепер Я довідався, що ти богобійний, і не пожалів для Мене сина
свого, одинака свого.

^13 А Авраам звів очі свої та й побачив, аж ось один баран зав'яз у
гущавині своїми рогами. І пішов Авраам, і взяв барана, і приніс його на
цілопалення замість сина свого.

^14 І назвав Авраам ім'я місця того: Господь нагледить, що й сьогодні
говориться: На горі Господь з'явиться.

^15 А Ангол Господній із неба озвався до Авраама подруге,

^16 і сказав: Клянуся Собою, це слово Господнє, тому, що вчинив ти цю
річ, і не пожалів був сина свого, одинака свого,

^17 то благословляючи, Я поблагословлю тебе, і розмножуючи, розмножу
потомство твоє, немов зорі на небі, і немов той пісок, що на березі
моря. І потомство твоє внаслідує брами твоїх ворогів.

^18 І всі народи землі будуть потомством твоїм благословляти себе через
те, що послухався ти Мого голосу.

^19 І вернувсь Авраам до слуг своїх. І встали вони, та й пішли разом до
Беер-Шеви. І осів Авраам у Беер-Шеві.

^20 І сталося по тих випадках, і сказано Авраамові так: Ось також Мілка
вродила синів Нахорові, братові твоєму:

^21 Уца, перворідного його, і Буза, брата його, і Кемуїла, батька Арамового,

^22 І Кеседа, і Хазо, і Пілдаша, і °длафа, і Бетуїла.

^23 А Бетуїл породив Ревеку. Цих восьмерох породила Мілка Нахорові,
братові Авраамовому.

^24 А наложниця його а їй на ймення Реума вродила й вона Теваха
й ?ахама, і Тахаша й Мааху.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=23>]
    Глава 23

^1 І було життя Сарриного сто літ і двадцять літ і сім літ, літа життя
Сарриного.

^2 І вмерла Сарра в Кіріят-Арбі, це Хеврон у Краї ханаанському. І прибув
Авраам голосити над Саррою та плакати за нею.

^3 І встав Авраам від обличчя небіжки своєї, та й сказав синам Хетовим,
говорячи:

^4 Я приходько й захожий між вами. Дайте в себе мені власність для
гробу, і нехай я поховаю свою небіжку з-перед обличчя свого.

^5 І відповіли сини Хетові Авраамові, та й сказали йому:

^6 Послухай нас, пане мій, ти Божий князь серед нас! У добірнім із наших
гробів поховай небіжку свою. Ніхто з нас не затримає гробу свого від
тебе, щоб поховати небіжку твою.

^7 І встав Авраам, і вклонився народу тієї землі, синам Хетовим,

^8 та й промовив до них і сказав: Коли ви згідні поховати небіжку мою
з-перед обличчя мого, то послухайте мене, і настирливо просіть для мене
Ефрона, сина Цохарового,

^9 і нехай мені дасть він печеру Махпелу, що його, що в кінці його поля,
за гроші повної ваги, хай мені її дасть поміж вами на власність для гробу.

^10 А Ефрон пробував серед Хетових синів. І відповів хіттеянин Ефрон
Авраамові, так що чули сини Хетові й усі, хто входив у браму його міста,
говорячи:

^11 Ні, пане мій, послухай мене! Поле віддав я тобі, і печеру, що на
нім, віддав я тобі, на очах синів народу мого я віддав її тобі. Поховай
небіжку свою.

^12 І вклонивсь Авраам перед народом тієї землі,

^13 та й сказав до Ефрона, так що чув був народ тієї землі, говорячи:
Коли б тільки мене ти послухав! Я дам срібло за поле, візьми ти від
мене, і хай поховаю небіжку свою.

^14 А Ефрон відповів Авраамові, говорячи йому:

^15 Пане мій, послухай мене! Земля чотирьох сотень шеклів срібла, що
вона поміж мною та поміж тобою? А небіжку свою поховай!

^16 І послухав Авраам Ефрона. І відважив Авраам Ефронові срібло, про яке
той був сказав, так що чули сини Хетові, чотири сотні шеклів срібла
купецької ваги.

^17 І стало поле Ефронове, що в Махпелі воно, що перед Мамре, поле й
печера, що на ньому, і кожне дерево, що в полі, що в усій границі його
навколо,

^18 купном Авраамові в присутності синів Хетових, усіх, хто входив до
брами міста його.

^19 І по цьому Авраам поховав Сарру, жінку свою, в печері поля Махпели,
перед Мамре, це Хеврон у землі ханаанській.

^20 І стало поле й печера, що на нім, Авраамові на власність для гробу
від синів Хетових.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=24>]
    Глава 24

^1 А Авраам був старий, у літа ввійшов. І Господь Авраама поблагословив
був усім.

^2 І сказав Авраам до свого раба, найстаршого дому свого, що рядив над
усім, що він мав: Поклади свою руку під стегно моє,

^3 і я заприсягну тебе Господом, Богом неба й Богом землі, що ти не
візьмеш жінки для сина мого з-посеред дочок ханаанеянина, серед якого я
пробуваю.

^4 Бо ти підеш до краю мого, і до місця мого народження, і візьмеш жінку
для сина мого, для Ісака.

^5 І сказав раб до нього: Може та жінка не схоче за мною піти до цієї
землі, то чи справді поверну я твого сина до краю, звідки ти вийшов?

^6 І промовив до нього Авраам: Стережися, щоб ти не вернув мого сина туди!

^7 Господь, що взяв мене з дому батька мого й з краю мого народження, і
що промовляв був до мене, і що присягнув мені, кажучи: Твоїм нащадкам Я
дам оцю землю, Він пошле Свого Ангола перед обличчям твоїм, і ти візьмеш
звідти жінку для сина мого!

^8 А коли ота жінка не схоче піти за тобою, то ти будеш очищений з цієї
присяги своєї. Тільки сина мого ти туди не вертай.

^9 І раб поклав свою руку під стегно Авраама, пана свого, і йому
присягнув на цю справу.

^10 І взяв той раб десять верблюдів із верблюдів пана свого, та й пішов.
І взяв різне добро свого пана в руку свою. І він устав, і пішов в
Месопотамію до міста Нахора.

^11 І поставив верблюди навколішки за містом при водній криниці
надвечір, на час, як виходять жінки воду брати,

^12 та й промовив: Господи, Боже пана мого Авраама, подай же сьогодні
мені це, і милість вчини з паном моїм Авраамом!

^13 Ось я стою над водним джерелом, а дочки мешканців міста виходять
воду брати.

^14 І станеться, що дівчина, до якої скажу: Нахили но глека свого, я
нап'юся, а вона відповість: Пий, і так само верблюди твої я понапуваю,
її Ти призначив для раба Свого, для Ісака. І з цього пізнаю, що Ти
милість учинив з моїм паном.

^15 І сталося, поки він закінчив говорити, аж ось виходить Ревека, що
була народжена Бетуїлові, синові Мілки, жінки Нахора, Авраамового брата.
А її глек на плечі в неї.

^16 А дівчина та вельми вродлива з обличчя; була дівиця, і чоловік не
пізнав ще її. І зійшла вона до джерела, і наповнила глека свого, та й
вийшла.

^17 І вибіг той раб назустріч їй, та й сказав: Дай но напитись води з
твого глека!

^18 А та відказала: Напийся, мій пане! І вона поспішила, і зняла свого
глека на руку свою, і напоїла його.

^19 А коли закінчила поїти його, то сказала: Також для верблюдів твоїх
наберу я води, аж поки вони не нап'ються.

^20 І метнулась вона, і глека свого спорожнила до пійла. І ще до криниці
побігла набрати, і набрала води всім верблюдам його.

^21 А чоловік той дивувався їй та мовчав, щоб пізнати, чи Господь
пощастив дорогу йому, чи ні?

^22 І сталося, як перестали верблюди пити, то взяв той чоловік золоту
сережку, пів шекля вага їй, і два наручні на руки її, на десять шеклів
золота вага їм,

^23 та й сказав: Чия ти дочка? Скажи ж мені, чи в домі батька твойого є
місце для нас ночувати?

^24 Вона відказала йому: Я дочка Бетуїла, сина Мілки, що його породила
вона для Нахора.

^25 І сказала до нього: І соломи, і паші багато є в нас, також місце
ночувати.

^26 І той чоловік нахилився, і вклонився Богові аж до землі,

^27 та й сказав: Благословенний Господь, Бог пана мого Авраама, що не
опустив милости Своєї й вірности Своєї від пана мого! Я був у дорозі,
Господь припровадив мене до дому братів мого пана.

^28 І побігла дівчина, і розповіла в домі своєї матері про цю пригоду.

^29 А в Ревеки був брат, на ймення йому Лаван. І побіг Лаван до того
чоловіка надвір, до джерела.

^30 І сталося, як він побачив сережку та наручні на руках сестри своєї,
і коли почув слова Ревеки, сестри своєї, що говорила: Отак говорив мені
той чоловік, то прибув він до того чоловіка, а той ось стоїть при
верблюдах біля джерела,

^31 і сказав: Увійди, благословенний Господа! Чого стоятимеш надворі? А
я опорожнив дім і місце для верблюдів.

^32 І ввійшов той чоловік до дому. А Лаван порозсідлував верблюди, і дав
соломи й паші для верблюдів, і води, щоб умити ноги йому й ноги людям,
що були з ним.

^33 І поставлено перед ним, щоб він їв. А той відказав: Не буду їсти, аж
поки не розкажу своєї справи. А Лаван відказав: Говори!

^34 І той став говорити: Я раб Авраамів.

^35 А Господь щедро поблагословив мого пана, і він став великий. І дав
Він йому худобу дрібну та велику, і срібло, і золото, і рабів, і
невільниць, і верблюди, й осли.

^36 А Сарра, жінка пана мого, бувши старою, уродила панові моєму сина. А
він йому все дав, що мав.

^37 І заприсяг мене пан мій, говорячи: Не візьмеш жінки для сина мого
з-посеред дочок ханаанеянина, що я пробуваю в його краю.

^38 Але підеш до дому батька мого, і до мого роду, і візьмеш жінку для
сина мого.

^39 І сказав я до пана свого: Може та жінка не піде за мною?

^40 І сказав він до мене: Господь, що ходив перед обличчям моїм, пошле
Свого Ангола з тобою, і дорогу твою пощастить, і ти візьмеш жінку для
сина мого з роду мого й з дому батька мого.

^41 Тоді будеш очищений ти від закляття мого, як прийдеш до роду мого, а
коли вони не дадуть тобі, то будеш ти чистий від закляття мого.

^42 І прибув я сьогодні до джерела, та й сказав: Господи, Боже пана мого
Авраама, коли б же Ти вчинив щасливою дорогу мою, що нею ходжу я!

^43 Ось я стою над джерелом води, і станеться, що дівчина, яка вийде
води брати, а я їй скажу: Дай но мені напитися трохи води з свого глека,

^44 вона ж відкаже мені: Пий і ти, і для верблюдів твоїх наберу я води,
то вона та жінка, яку призначив Господь для сина пана мого.

^45 І поки скінчив я говорити в своїм серці, аж ось виходить Ревека, а
її глек на плечі в неї. І зійшла вона до джерела, та й набрала води. І
сказав я до неї: Напій же мене!

^46 І метнулась вона, і свого глека з себе зняла та й сказала: Пий, а я
понапуваю й верблюди твої. І я пив, а вона понапувала й ті верблюди.

^47 А я запитався її та й сказав: Чия ти дочка? А вона відказала: Я
дочка Бетуїла, сина Нахорового, якого породила йому Мілка. І сережку
надів я до носа її, і наручні на руки її.

^48 І я нахилився, і вклонився до землі Господеві, і поблагословив
Господа, Бога пана мого Авраама, що Він провадив мене дорогою
визначеною, щоб узяти дочку брата пана мого для сина його.

^49 А тепер, якщо милосердя та правду ви чините з паном моїм, то скажіть
мені; коли ж ні, то скажіть мені, і я звернуся праворуч або ліворуч.

^50 І відповіли Лаван і Бетуїл та й сказали: Від Господа вийшла та річ,
ми не можем сказати тобі нічого злого чи доброго.

^51 Ось перед тобою Ревека, візьми та й іди, і нехай вона стане за жінку
синові пана твого, як Господь говорив був.

^52 І сталося, коли їхні слова почув раб Авраамів, то вклонивсь до землі
Господеві.

^53 І вийняв той раб срібний посуд, і посуд золотий та шати, і дав
Ревеці, і дав цінні речі братові її та матері її.

^54 І їли й пили він та люди, що з ним, і ночували. А коли рано встали,
то він сказав: Відішліть мене до пана мого.

^55 І сказав її брат та мати її: Нехай посидить дівчина з нами хоч днів
з десять, потім підеш.

^56 І сказав він до них: Не спізняйте мене, бо Господь пощастив мою
путь. Відішліть мене, і нехай я піду до пана свого.

^57 А вони відказали: Покличмо дівчину, і запитаймо її саму.

^58 І покликали Ревеку, і сказали до неї: Чи ти підеш з оцим чоловіком?
А вона відказала: Піду.

^59 І послали вони Ревеку, сестру свою, і няньку її, і раба Авраамового,
і людей його.

^60 І вони поблагословили Ревеку й сказали до неї: Ти наша сестра, будь
матір'ю для тисячі десятків тисяч, і нехай нащадки твої внаслідують
брами твоїх ворогів.

^61 І встала Ревека й служниці її, і посідали на верблюдів, і поїхала за
тим чоловіком. І взяв раб Ревеку й відійшов.

^62 А Ісак був вернувся з подорожі до криниці Лахай-Рої, і сидів у краї
південному.

^63 І вийшов Ісак на прогулянку в поле, як вечір наставав. І він звів
свої очі, і побачив, ось верблюди йдуть.

^64 І Ревека звела свої очі, та й Ісака побачила, і злізла з верблюда.

^65 І сказала вона до раба: Хто отой чоловік, що полем іде нам
назустріч? А раб відповів: То мій пан. І вона покривало взяла, та й
накрилась.

^66 І раб розповів Ісакові про всі речі, які він учинив.

^67 І впровадив її Ісак до намету Сарри, матері своєї. І взяв він
Ревеку, і за жінку йому вона стала, і він її покохав. І Ісак був
утішений по смерті матері своєї.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=25>]
    Глава 25

^1 А Авраам іще взяв жінку, а ймення їй Кетура.

^2 А вона породила йому Зімрана, і Йокшана, і Мадана, і Мідіяна, і
°шбака, і Шуаха.

^3 А Йокшан породив був Шеву та Дедана. А сини Деданові були: ашшури, і
летуші, і леуми.

^4 А сини Мідіянові: Ефа, і Ефер, і Ханох, і Авіда, і Елдаа, усі вони
сини Кетури.

^5 І віддав Авраам усе, що мав, Ісакові.

^6 А синам наложниць, що були в Авраама, дав Авраам подарунки, і
відіслав їх від Ісака, сина свого, коли сам ще живий був, на схід, до
краю східнього.

^7 А оце дні літ Авраамового життя, які він прожив: сто літ, і сімдесят
літ, і п'ять літ.

^8 І спочив та й умер Авраам у старощах добрих, старий і нажившись. І
він прилучився до своєї рідні.

^9 І поховали його Ісак та Ізмаїл, сини його, у печері Махпелі, на полі
Ефрона, сина Цохара хіттеянина, що навпроти Мамре,

^10 поле, що його Авраам був купив від синів Хетових, там був похований
Авраам і Сарра, жінка його.

^11 І сталося по Авраамовій смерті, і поблагословив Бог Ісака, сина
його. І осів Ісак при криниці Лахай-Рої.

^12 А оце нащадки Ізмаїла, Авраамового сина, що його породила Авраамові
єгиптянка А?ар, невільниця Саррина.

^13 І оце імена синів Ізмаїла, за їхніми іменами й за нащадками їх:
перворідний Ізмаїлів Невайот, і Кедар, і Адбеїл, і Мівсам,

^14 І Мішма, і Дума, і Масса,

^15 Хадад, і Тема, Єтур, Нафіш, і Кедма.

^16 Оце вони, сини Ізмаїлові, і їхні ймення за дворами їх і за їх
кочовищами, дванадцять начальників для їхніх племен.

^17 А оце літа життя Ізмаїлового: сто літ, і тридцять літ, і сім літ. І
спочив та й умер він, і був узятий до своєї рідні.

^18 І розложилися вони від Хавіли аж до Шуру, що навпроти Єгипту, як іти
до Ашшуру. І він оселився перед усіма своїми братами.

^19 А оце оповість про Ісака, Авраамового сина. Авраам породив Ісака.

^20 І був Ісак віку сорока літ, як він узяв собі за жінку Ревеку, дочку
Бетуїла арамеянина, з Падану арамейського, сестру арамеянина Лавана.

^21 І молився Ісак до Господа про жінку свою, бо неплідна була. І
Господь був ублаганий ним, і завагітніла Ревека, жінка його.

^22 І кидалися діти в утробі її. І сказала вона: Коли так, то для чого я
це переношу? І пішла запитатися Господа.

^23 І промовив до неї Господь: Два племена в утробі твоїй, і два народи
з твого нутра будуть виділені, і стане сильніший народ від народу, і
старший молодшому буде служити.

^24 І сповнились дні її, щоб родити, і ось близнюки в утробі її.

^25 І вийшов перший червонуватий, увесь він немов плащ волосяний. І
назвали ймення йому: Ісав.

^26 А потім вийшов його брат, а рука його трималася п'яти Ісава. І
назвав ім'я йому: Яків. А Ісак був віку шостидесяти літ, коли народились
вони.

^27 І виросли хлопці. І став Ісав чоловіком, що знався на вловах,
чоловіком поля, а Яків чоловіком мирним, що в наметах сидів.

^28 І полюбив Ісак Ісава, бо здобич мисливська його йому смакувала, а
Ревека любила Якова.

^29 І зварив був Ісак їжу, а з поля прибув Ісав, і змучений був.

^30 І сказав Ісав до Якова: Нагодуй мене отим червоним, червоним отим,
бо змучений я. Тому то назвали ймення йому: Едом.

^31 А Яків сказав: Продай же нині мені своє перворідство.

^32 І промовив Ісав: Ось я умираю, то нащо ж мені оте перворідство?

^33 А Яків сказав: Присягни ж мені нині. І той присягнув йому, і продав
перворідство своє Якову.

^34 І Яків дав Ісавові хліба й сочевичного варива. А той з'їв, і випив,
і встав та й пішов. І знехтував Ісав перворідство своє.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=26>]
    Глава 26

^1 І настав був голод у Краю, окрім голоду першого, що був за днів
Авраамових. І пішов Ісак до Авімелеха, царя филистимського, до ?ерару.

^2 І явився йому Господь і сказав: Не ходи до Єгипту, оселися в землі,
про яку Я скажу тобі.

^3 Оселися хвилево в землі тій, і Я буду з тобою, і тебе поблагословлю,
бо тобі та нащадкам твоїм дам усі оці землі. І Я виконаю присягу, що нею
поклявся був Авраамові, батьку твоєму.

^4 І розмножу нащадків твоїх, немов зорі на небі, і потомству твоєму Я
дам усі оці землі. І поблагословляться в потомстві твоїм усі народи землі,

^5 через те, що Авраам послухав Мого голосу, і виконував те, що
виконувати Я звелів: заповіді Мої, постанови й закони Мої.

^6 І осів Ісак у ?ерарі.

^7 І питалися люди тієї місцевости про жінку його. А він відказав: Вона
сестра моя, бо боявся сказати: Вона жінка моя, щоб не вбили мене люди
тієї місцевости через Ревеку, бо вродлива з обличчя вона.

^8 І сталося, коли він там довго жив, і дивився Авімелех, цар
филистимський, через вікно, та й побачив, ось Ісак забавляється з
Ревекою, жінкою своєю.

^9 І покликав Авімелех Ісака та й сказав: Тож оце вона жінка твоя! А як
ти сказав був: Вона сестра моя? Ісак же йому відповів: Бо сказав, щоб не
вмерти мені через неї!

^10 І сказав Авімелех: Що ж то нам учинив ти? Один із народу був мало не
ліг із твоєю жінкою, і ти гріх би спровадив на нас!

^11 І наказав Авімелех усьому народові, говорячи: Хто доторкнеться цього
чоловіка та жінки його, той певно буде забитий.

^12 І посіяв Ісак у землі тій, і зібрав того року стокротно, і Господь
поблагословив був його.

^13 І забагатів оцей чоловік, і багатів усе більше, аж поки не став
сильно багатий.

^14 І була в нього отара овець та кіз, і череда товару, і багато рабів.
І заздрили йому филистимляни.

^15 І всі криниці, що їх повикопували раби батька його, за днів батька
його Авраама, филистимляни позатикали, і понаповнювали їх землею.

^16 І сказав Авімелех Ісакові: Іди ти від нас, бо зробився ти значно
сильніший за нас!

^17 І пішов Ісак звідти, і в долині ?ерару розтаборився, та й осів там.

^18 І знову Ісак повикопував криниці на воду, що їх повикопували були за
днів батька його Авраама, а позатикали були їх филистимляни по
Авраамовій смерті. І він назвав їм імення, як імення, що батько його був
їм назвав.

^19 І копали Ісакові раби в долині, і знайшли там криницю живої води.

^20 І сварилися пастухи ?ерарські з пастухами Ісаковими, кажучи: Це наша
вода! І він назвав ім'я для тієї криниці: Есек, бо сварилися з ним.

^21 І викопали вони іншу криницю, і сварилися також за неї. І він назвав
для неї ім'я: Ситна.

^22 І він пересунувся звідти, і викопав іншу криницю, і не сварились за
неї. І він назвав для неї ім'я: Реховот, і сказав: Тепер нам поширив
Господь, і в Краю ми розмножимось.

^23 А звідти піднявся він до Беер-Шеви.

^24 І явився йому Господь тієї ночі й сказав: Я Бог Авраама, батька
твого; не бійся, бо Я з тобою! І поблагословлю Я тебе, і розмножу
нащадків твоїх ради Авраама, Мойого раба.

^25 І він збудував там жертівника, і покликав Господнє Ймення. І
поставив він там намета свого, а раби Ісакові криницю там викопали.

^26 І прийшов до нього з ?ерару Авімелех, і Ахуззат, товариш його, і
Піхол, головний начальник війська його.

^27 І сказав їм Ісак: Чого ви до мене прийшли? Ви ж зненавиділи мене, і
вислали мене від себе.

^28 А ті відказали: Ми бачимо справді, що з тобою Господь. І ми сказали:
Нехай буде клятва поміж нами, поміж нами й поміж тобою, і складімо умову
з тобою,

^29 що не вчиниш нам злого, як і ми не торкнулись до тебе, і як ми
робили з тобою тільки добро, і тебе відіслали з миром. Ти тепер
благословенний від Господа!

^30 І він учинив для них гостину, і вони їли й пили.

^31 А рано вони повставали, і присягли один одному. І відіслав їх Ісак,
і вони пішли від нього з миром.

^32 І сталося того дня, і прийшли Ісакові раби, і розказали йому про
криницю, яку вони викопали. І сказали йому: Ми воду знайшли!

^33 І він назвав її: Шів'а, чому ймення міста того Беер-Шева аж до
сьогоднішнього дня.

^34 І був Ісав віку сорока літ, і взяв жінку Єгудиту, дочку хіттеянина
Беері, і Босмату, дочку хіттеянина Елона.

^35 І вони стали гіркотою духа для Ісака й Ревеки.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=27>]
    Глава 27

^1 І сталося, що зостарівсь Ісак, і затемнились очі йому, і він не
бачив. І покликав він старшого сина свого Ісава, і промовив до нього:
Мій сину! А той відказав йому: Ось я!

^2 І промовив до нього Ісак: Оце я зостарівся, не знаю дня смерти своєї...

^3 А тепер візьми знаряддя своє, сагайдака свого й лука свого, та й
вийди на поле, і злови мені здобич мисливську.

^4 І зготуй мені наїдок смачний, як я люблю, і принеси мені, і нехай я
з'їм, щоб поблагословила тебе душа моя, поки помру.

^5 А Ревека чула, як говорив Ісак до Ісава, сина свого. І пішов Ісав на
поле, щоб зловити й принести здобич мисливську.

^6 А Ревека сказала Якову, синові своєму, говорячи: Ось я чула, як твій
батько казав до Ісава, брата твого, говорячи:

^7 Принеси но здобич мисливську мені, і зроби мені наїдок смачний, нехай
з'їм, і поблагословлю тебе перед лицем Господнім перед смертю своєю.

^8 А тепер, сину мій, послухай мого голосу, те, що я розкажу тобі.

^9 Іди до отари, і візьми мені звідти двоє добрих козлят, а я їх
приготую, як наїдок смачний для батька твого, як він любить.

^10 І принесеш батькові своєму, і буде він їсти, щоб поблагословити тебе
перед смертю своєю.

^11 І промовив Яків до Ревеки, матері своєї: Таж брат мій Ісав чоловік
волохатий, а я чоловік гладенький!

^12 Може обмацає мене батько мій, і я стану в очах його як обманець, і
спроваджу на себе прокляття, а не благословення...

^13 І сказала йому його мати: На мені прокляття твоє, сину мій! Тільки
послухай слів моїх, та йди принеси мені.

^14 І пішов він, і взяв, і приніс своїй матері. І зробила мати його
наїдок смачний, як любив його батько.

^15 І взяла Ревека гарні вбрання свого старшого сина Ісава, що були в
домі з нею, і вбрала молодшого сина свого Якова.

^16 А шкури козлят наділа на руки йому, і на гладеньку шию його.

^17 І дала смачний наїдок та хліб, що вона спорядила, у руку Якова, сина
свого.

^18 І прибув він до батька свого та й сказав: Батьку мій! А той
відказав: Ось я. Хто ти, мій сину?

^19 А Яків промовив до батька свого: Я Ісав перворідний. Я зробив, як
сказав ти мені. Уставай, сядь і попоїж із здобичі мисливської, щоб душа
твоя поблагословила мене.

^20 І сказав Ісак до сина свого: Як це ти так швидко знайшов, сину мій?
А той відказав: Бо мені допоміг Господь, Бог твій.

^21 І промовив Ісак до Якова: Підійди но, і нехай я обмацаю тебе, сину
мій, чи ти це син мій Ісав, чи ні.

^22 І підійшов Яків до Ісака, батька свого. А той обмацав його та й
сказав: Голос голос Яковів, а руки руки Ісавові.

^23 І не впізнав він його, бо були його руки як руки Ісава, брата його,
волохаті, і поблагословив він його.

^24 І сказав він: То ти син мій Ісав? А той відказав: Я.

^25 І промовив Ісак: Подай же мені, і нехай з'їм з мисливської здобичі
сина мого, щоб поблагословила тебе душа моя. І подав він йому, і він їв,
і приніс йому вина, і він пив.

^26 І промовив до нього Ісак, його батько: Підійди ж, і поцілуй мене,
сину мій!

^27 І він підійшов, і поцілував його. А той понюхав запах вбрання його,
і поблагословив його, та й сказав: Дивись, запах сина мого немов запах
поля, що його Господь благословив!

^28 І хай Бог тобі дасть з роси Неба, і з ситости землі, і збіжжя багато
й вина молодого!

^29 Нехай тобі служать народи, і народи нехай тобі кланяються! Будь
паном для братів своїх, і нехай тобі кланяються сини матері твоєї. Хто
тебе проклинає проклятий, а хто поблагословить тебе благословенний!.

^30 І сталося, як закінчив був Ісак благословляти Якова, і сталося,
тільки но вийшов був Яків від обличчя Ісака, батька свого, аж Ісав, його
брат, прийшов з полювання свого...

^31 І також він приготовив наїдок смачний, і батьку своєму приніс. І
сказав він до батька свого: Нехай встане мій батько, і хай їсть із
здобичі мисливської сина свого, щоб душа твоя благословила мене!

^32 І озвався до нього Ісак, його батько: Хто ти? А той відказав: Я син
твій, твій перворідний Ісав.

^33 І Ісак затремтів тремтінням аж надто великим, та й сказав: Хто ж
тоді той, що мисливську здобич зловив, і до мене приніс, а я попоїв від
усього, поки прийшов ти, і я поблагословив його? І він буде благословенний!

^34 Як Ісав почув слова батька свого, то закричав криком сильним та
вельми гірким. І сказав він до батька свого: Поблагослови мене, також
мене, батьку мій!

^35 А той відказав: Обманом прийшов був твій брат, та й забрав
благословення твоє!

^36 І промовив Ісав: Тому звалось ім'я його: Яків, і він обманив два
рази мене: забрав перворідство моє, а це тепер забрав благословення моє.
І сказав він: Чи ти не заховав для мене благословення?

^37 А Ісак відповів і промовив до Ісава: Тож я вчинив його паном для
тебе, та дав йому всіх братів його за рабів. І я забезпечив його хлібом
і молодим вином. А що ж тоді тобі я зроблю, сину мій?

^38 І сказав Ісав до батька свого: Чи в тебе одне те благословення,
батьку мій? Поблагослови мене, також мене, батьку мій! І підніс Ісав
голос свій, та й заплакав...

^39 І відповів Ісак, батько його, та й промовив до нього: Ото буде
садиба твоя без ситости землі, і без роси небесної згори.

^40 І зо свого меча будеш жити, і будеш служити ти брату своєму. Та
однако коли постараєшся, то зламаєш ярмо його з шиї своєї...

^41 І зненавидів Ісав Якова через благословення, що поблагословив його
батько його. І сказав Ісав у серці своєму: Нехай наближаться дні жалоби
по батьку моєму, і я вб'ю Якова, брата свого.

^42 І розказано Ревеці слова Ісава, її старшого сина. І послала, і
покликала Якова, молодшого сина свого, та й сказала до нього: Ось Ісав,
брат твій, тішиться тим, що уб'є тебе.

^43 А тепер, сину мій, послухай мого голосу, і встань, і втечи собі до
Лавана, брата мого, до Харану.

^44 І посидиш у нього кілька часу, аж поки відвернеться лютість твого брата,

^45 аж поки відвернеться гнів твого брата від тебе, і він забуде, що ти
зробив був йому. Тоді я пошлю й заберу тебе звідти. Чого маю я стратити
вас обох одного дня?

^46 І сказала Ревека Ісакові: Життя мені обридло через дочок Хетових.
Коли Яків візьме жінку з дочок Хетових, як ці, з дочок цього Краю, то
нащо й жити мені?


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=28>]
    Глава 28

^1 І покликав Ісак Якова, і поблагословив його, і наказав йому та й
промовив: Не бери жінки з дочок ханаанських.

^2 Устань, піди до Падану арамейського, до дому Бетуїла, батька твоєї
матері, і візьми собі звідти жінку з дочок Лавана, брата матері твоєї.

^3 А Бог Всемогутній поблагословить тебе, і розплодить тебе, і
розмножить тебе, і ти станеш громадою народів.

^4 І дасть тобі благословення Авраамове, тобі та потомству твоєму з
тобою, щоб віддати тобі землю твого тимчасового замешкання, що Бог дав
був її Авраамові.

^5 І послав Ісак Якова, і пішов він до Падану арамейського, до Лавана,
сина Бетуїлового, арамеянина, брата Ревеки, матері Якова й Ісава.

^6 І побачив Ісав, що Ісак поблагословив Якова, і послав його до Падану
арамейського, щоб узяв собі звідти жінку, і поблагословив його, кажучи:
Не бери жінки з дочок ханаанських,

^7 і що послухався Яків батька свого й матері своєї, та й пішов до
Падану арамейського.

^8 І побачив Ісав, що дочки ханаанські недобрі в очах Ісака, батька його,

^9 і пішов Ісав до Ізмаїла, і взяв Махалату, дочку Ізмаїла, сина
Авраамового, сестру Невайотову, до жінок своїх за жінку.

^10 І вийшов Яків із Беер-Шеви, і пішов до Харану.

^11 І натрапив він був на одне місце, і ночував там, бо сонце зайшло
було. І взяв він з каміння того місця, і поклав собі в голови. І він ліг
на тім місці.

^12 І снилось йому, ось драбина поставлена на землю, а верх її сягав аж
неба. І ось Анголи Божі виходили й сходили по ній.

^13 І ото Господь став на ній і промовив: Я Господь, Бог Авраама, батька
твого, і Бог Ісака. Земля, на якій ти лежиш, Я дам її тобі та нащадкам
твоїм.

^14 І буде потомство твоє, немов порох землі. І поширишся ти на захід, і
на схід, і на північ, і на південь. І благословляться в тобі та в
нащадках твоїх всі племена землі.

^15 І ось Я з тобою, і буду тебе пильнувати скрізь, куди підеш, і верну
тебе до цієї землі, бо Я не покину тебе, аж поки не вчиню, що Я сказав
був тобі.

^16 І прокинувся Яків зо свого сну, та й сказав: Дійсно, Господь
пробуває на цьому місці, а того я й не знав!

^17 І злякався він і сказав: Яке страшне оце місце! Це ніщо інше, як дім
Божий, і це брама небесна.

^18 І встав Яків рано вранці, і взяв каменя, що поклав був собі в
голови, і поставив його за пам'ятника, і вилив оливу на його верх.

^19 І назвав він ім'я тому місцю: Бет-Ел, а ймення того міста напочатку
було Луз.

^20 І склав Яків обітницю, говорячи: Коли Бог буде зо мною, і буде мене
пильнувати на цій дорозі, якою ходжу, і дасть мені хліба їсти та одежу
вдягнутись,

^21 і я з миром вернуся до дому батька свого, то Господь буде мені Богом,

^22 і цей камінь, що я поставив за пам'ятника, буде домом Божим. І зо
всього, що даси Ти мені, я, щодо десятини, дам десятину Тобі!


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=29>]
    Глава 29

^1 І зібрався Яків, і пішов до краю синів Кедему.

^2 І побачив, аж ось криниця в полі, і ото там три отарі лежали біля
неї, бо з тієї криниці напувають стада. А на отворі криниці лежав
великий камінь.

^3 І збирались туди всі стада, і скочували каменя з отвору криниці, і
напоювали отару, і привалювали каменя на отвір криниці знов на його місце.

^4 І сказав до пастухів Яків: Браття мої, звідкіля ви? А ті відказали:
Ми з Харану.

^5 І сказав їм: Чи ви знаєте Лавана, сина Нахорового? І відказали: Знаємо.

^6 І сказав їм: Чи гаразд із ним? І відказали: Гаразд. А ось Рахіль,
дочка його, приходить з отарою.

^7 І сказав: Тож іще багато дня, не час зганяти худобу. Напійте отару,
та йдіть пасіть.

^8 А вони відказали: Не можемо, аж поки не будуть зігнані всі стада, і
не відкотять каменя з отвору криниці, тоді понапуваємо отару.

^9 Іще він говорив із ними, аж ось приходить Рахіль з отарою батька
свого, бо була вона пастушка.

^10 І сталося, коли Яків побачив Рахіль, дочку Лавана, брата своєї
матері, то підійшов Яків і відкотив каменя з отвору криниці, і напоїв
отару Лавана, брата матері своєї.

^11 І поцілував Яків Рахіль, і підніс свій голос, і заплакав...

^12 І Яків оповів Рахілі, що він брат батька її, і що він син Ревеки. А
та побігла, і розповіла батькові своєму...

^13 І сталося, коли Лаван почув вістку про Якова, сина сестри своєї, то
побіг йому назустріч, і обняв його, і поцілував його, і привів його до
свого дому. А він розповів Лаванові про всі ті пригоди.

^14 І промовив до нього Лаван: Поправді, ти кість моя й тіло моє! І
сидів він із ним місяць часу.

^15 І сказав Лаван до Якова: Чи тому, що ти брат мій, то ти будеш
служити мені даремно? Скажи ж мені, яка плата тобі?

^16 А в Лавана було дві дочки: ім'я старшій Лія, а ім'я молодшій Рахіль.

^17 Очі ж Ліїні були хворі, а Рахіль була гарного стану та вродливого
вигляду.

^18 І покохав Яків Рахіль, та й сказав: Я буду сім літ служити тобі за
Рахіль, молодшу дочку твою.

^19 І промовив Лаван: Краще мені віддати її тобі, аніж віддати мені її
іншому чоловікові. Сиди ж зо мною!

^20 І служив Яків за Рахіль сім літ, а вони через любов його до неї були
в його очах, як кілька днів.

^21 І сказав Яків Лаванові: Дай мені жінку мою, бо виповнилися мої дні,
і нехай я до неї ввійду!

^22 І зібрав Лаван усіх людей тієї місцевости, і справив гостину.

^23 І сталося ввечері, і взяв він дочку свою Лію, і до нього впровадив
її. І Яків із нею зійшовся.

^24 А Лаван дав їй Зілпу, невільницю свою, дав Лії, дочці своїй, за
невільницю.

^25 А вранці виявилося, що то була Лія! І промовив Яків до Лавана: Що це
ти вчинив мені? Хіба не за Рахіль працював я в тебе? Нащо ж обманив ти мене?

^26 А Лаван відказав: У нашій місцевості не робиться так, щоб віддавати
молодшу перед старшою.

^27 Виповни тиждень для цієї, і буде дана тобі також та, за працю, що
будеш працювати в мене ще сім літ других.

^28 І зробив Яків так, і виповнив тиждень для цієї. І він дав йому
Рахіль, дочку свою, дав йому за жінку.

^29 І дав Лаван Рахілі, дочці своїй, Білгу, невільницю свою, дав їй за
невільницю.

^30 І прийшов він також до Рахілі, і покохав також Рахіль, більше, як
Лію. І працював у нього ще сім літ других.

^31 І побачив Господь, що зненавиджена Лія, і відкрив її утробу, а
Рахіль була неплідна.

^32 І завагітніла Лія, і сина породила, і назвала ім'я йому: Рувим, бо
сказала була: Господь споглянув на недолю мою, бо тепер покохає мене
чоловік мій!

^33 І завагітніла вона ще, і сина породила, і сказала: Господь почув, що
я зненавиджена, і дав мені також цього. І назвала ймення йому: Симеон.

^34 І завагітніла вона ще, і сина породила, і сказала: Тепер оцим разом
буде до мене прилучений мій чоловік, бо я трьох синів породила йому.
Тому й назвала ім'я йому: Левій.

^35 І завагітніла вона ще, і сина породила, і сказала: Тим разом я буду
хвалити Господа! Тому назвала ім'я йому: Юда. Та й перестала роджати.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=30>]
    Глава 30

^1 І побачила Рахіль, що вона не вродила Якову. І заздрила Рахіль сестрі
своїй, і сказала до Якова: Дай мені синів! А коли ні, то я вмираю!

^2 І запалився гнів Яковів на Рахіль, і він сказав: Чи я замість Бога,
що затримав від тебе плід утроби?

^3 І сказала вона: Ось невільниця моя Білга. Прийди до неї, і нехай вона
вродить на коліна мої, і я також буду мати від неї дітей.

^4 І вона дала йому Білгу, невільницю свою, за жінку. І ввійшов до неї Яків.

^5 І завагітніла Білга, і вродила Якову сина.

^6 І сказала Рахіль: Розсудив Бог мене, а також вислухав голос мій, і
дав мені сина. Тому назвала ймення йому: Дан.

^7 І завагітніла вона ще, і вродила Білга, невільниця Рахілина, другого
сина Якову.

^8 І сказала Рахіль: Великою боротьбою боролась я з сестрою своєю, і
перемогла. І назвала ймення йому: Нефталим.

^9 І побачила Лія, що вона перестала родити, і взяла Зілпу, свою
невільницю, і дала її Якову за жінку.

^10 І вродила Зілпа, невільниця Ліїна, Якову сина.

^11 І сказала Лія: Прийшло щастя, і назвала ймення йому ?ад.

^12 І вродила Зілпа, невільниця Ліїна, другого сина Якову.

^13 І промовила Лія: То на блаженство моє, бо будуть уважати мене за
жінку блаженну. І назвала ймення йому: Асир.

^14 І пішов Рувим за тих днів, коли жато пшеницю, і знайшов на полі
мандрагорові яблучка, і приніс їх до Лії, матері своєї. І сказала Рахіль
до Лії: Дай мені з мандрагорових яблучок сина твого!

^15 А та відказала їй: Чи мало тобі, що забрала мого чоловіка? І забереш
також мандрагорові яблучка сина мого? І сказала Рахіль: Тому то він ляже
з тобою цієї ночі за мандрагорові яблучка сина твого!

^16 І прийшов Яків з поля ввечері, а Лія вийшла назустріч і сказала:
Увійдеш до мене, бо справді найняла я тебе за мандрагорові яблучка сина
мого. І лежав він із нею ночі тієї.

^17 І вислухав Бог Лію, і завагітніла вона, і вродила Якову п'ятого сина.

^18 І промовила Лія: Дав Бог заплату мені, що дала я невільницю свою
своєму чоловікові. І назвала ймення йому: Іссахар.

^19 І завагітніла Лія ще, і вродила Якову шостого сина.

^20 І промовила Лія: Обдарував мене Бог добрим подарунком, цим разом
замешкає в мене мій чоловік, бо я породила йому шестеро синів. І назвала
ймення йому: Завулон.

^21 А потому вродила дочку, і назвала ймення їй: Діна.

^22 І згадав Бог про Рахіль, і вислухав її Бог, і відчинив їй утробу.

^23 І завагітніла вона, і сина вродила, і сказала: Бог забрав мою ганьбу!

^24 І назвала ймення йому: Йосип, кажучи: Додасть Господь мені іншого сина!

^25 І сталося, коли Рахіль породила Йосипа, то сказав Яків до Лавана:
Відпусти мене, і нехай я піду до свого місця й до Краю свого.

^26 Дай же жінок моїх і дітей моїх, що служив тобі за них, і нехай я
піду, бо ти знаєш службу мою, яку я служив був тобі.

^27 І промовив до нього Лаван: Коли я знайшов милість в очах твоїх,
побудь з нами, бо я зрозумів, що поблагословив мене Господь через тебе.

^28 І далі казав: Признач собі заплату від мене, і я дам.

^29 А той відказав: Ти знаєш, як я служив тобі, і якою стала худоба твоя
зо мною.

^30 Бо те мале, що було в тебе до мене, розмножилося на велике, і
Господь поблагословив тебе, відколи нога моя в тебе. А тепер, коли ж я
буду працювати для власного дому?

^31 І сказав Лаван: Що ж я тобі дам? А Яків промовив: Не давай мені
нічого. Коли зробиш мені оцю річ, то вернуся, буду пасти отару твою,
буду пильнувати.

^32 Я сьогодні перейду через усю отару твою, щоб вилучити звідти кожну
овечку крапчасту й переполасу, і кожну овечку чорну з-поміж овець, і
переполасе й крапчасте з-поміж кіз, і це буде заплата мені.

^33 І справедливість моя посвідчить за мене в завтрішнім дні, коли
прийдеш глянути на заплату мою від тебе. Усе, що воно не крапчасте й не
переполасе з-поміж кіз і не чорне з-поміж овець, крадене воно в мене.

^34 А Лаван відказав: Так, нехай буде за словом твоїм!

^35 І того дня вилучив він козлів пасастих і покрапованих, і всі кози
крапчасті й переполасі, усе, що біле було в ньому, і все чорне серед
овець, і дав до рук своїх синів.

^36 І визначив дорогу триденну поміж собою й поміж Яковом. А Яків пас
позосталу Лаванову отару.

^37 І взяв собі Яків сирого кия тополевого, і мігдалового, і
каштанового, і налупив з них білих лушпин, відкриваючи білість, що на
киях була.

^38 І поставив кийки, що їх облупив, перед отарою при жолобах при
коритах води, куди отара приходить пити. І вони злучувалися, як
приходили пити.

^39 І злучувалася отара при киях, і котилася овечками та козами
пасастими, крапчастими й переполасими.

^40 І відділяв Яків тих овечок, і ставив отару обличчям до пасастого й
до всього чорного серед отари Лавана. І клав свої стада окремо, і не
клав їх до отари Лаванової.

^41 І бувало, що кожного разу, коли злучувалася отара міцна, то Яків
клав при жолобах киї перед очі отари, щоб вона злучувалася при тих киях.

^42 А як отара слаба була, то не клав. І ставалось, що слабе припадало
Лаванові, а міцніше Якову.

^43 І дуже-дуже зможнів той чоловік. І було в нього багато отар, і
невільниці, і раби, і верблюди, і осли.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=31>]
    Глава 31

^1 І почув був Яків слова Лаванових синів, що казали: Яків забрав усе,
що було в нашого батька. І з того, що було в батька нашого, зробив собі
всю оцю честь...

^2 І побачив Яків Лаванове обличчя, а ото він тепер інший до нього, як
був учора, позавчора.

^3 І промовив Господь до Якова: Вернися до краю батьків своїх, і до
місця твого народження. А Я буду з тобою.

^4 І послав Яків, і покликав Рахіль і Лію на поле до отари своєї,

^5 та й промовив до них: Я бачив обличчя вашого батька, що він тепер
інший до мене, як був учора й позавчора. Та Бог батька мого був зо мною.

^6 А ви знаєте, що всією силою своєю я служив вашому батькові.

^7 І батько ваш сміявся з мене, і десять раз міняв заплату мені, але Бог
не дав йому чинити зо мною зле.

^8 Коли він говорив був отак: Крапчасте буде заплата твоя, то й котяться
всі овечки та кози крапчасті. А коли скаже так: Пасасте буде заплата
твоя, то й котяться всі овечки та кози пасасті.

^9 І відняв Бог худобу вашого батька, та й дав мені.

^10 І сталося в час, коли отара злучувалася, звів був я очі свої та й
побачив у сні: аж ось козли, що спинались на овечок та на кіз, були
пасасті, крапчасті й рябі.

^11 І сказав мені Ангол у сні: Якове! А я відказав: Ось я!

^12 Він промовив: Зведи свої очі й побач: усі козли, що спинаються на
овечок та на кіз, пасасті, крапчасті й рябі, бо Я бачив усе, що Лаван
виробляє тобі.

^13 Я Бог Бет-Елу, що ти намастив був там пам'ятника, і Мені склав там
обітницю. Тепер уставай, вийди з цієї землі, і вертайся до землі твого
народження.

^14 І відповіла Рахіль та Лія, та й сказали йому: Чи ми маємо частку та
спадщину в домі нашого батька?

^15 Таж він нас полічив за чужинців, бо продав нас, і справді пожер наше
срібло.

^16 Бож усе багатство, що Бог вирвав від нашого батька, воно наше та
наших синів. А тепер зроби все, що Бог наказав був тобі.

^17 І встав Яків, і посадив синів своїх і жінок своїх на верблюди.

^18 І він забрав усю худобу свою, і все майно своє, що набув, здобуту
худобу свою, що набув у Падані арамейськім, щоб прийти до Ісака, батька
свого, до землі ханаанської.

^19 А Лаван пішов стригти отару свою, а Рахіль покрала домових божків,
яких батько мав.

^20 І Яків обманив Лавана арамейського, бо не сказав йому, що втікає.

^21 І втік він, і все, що його. І встав, і перейшов річку, і прямував
до ?ілеядської гори.

^22 А третього дня розказано Лаванові, що Яків утік.

^23 І взяв він з собою братів своїх, і гнався за ним дорогою семи день,
та й догнав його на горі ?ілеядській.

^24 І прийшов Бог до Лавана арамеянина в нічнім сні, та й до нього
сказав: Стережися, щоб ти не говорив з Яковом ані доброго, ані злого.

^25 І догнав Лаван Якова. А Яків поставив намета свого на горі, і Лаван
поставив з братами своїми на горі ?ілеядській.

^26 І промовив Лаван до Якова: Що ти зробив? Ти обманив мене, і забрав
моїх дочок, немов бранок меча!

^27 Чого втік ти таємно, і обікрав мене, і не сказав мені? А я був би
відіслав тебе з радістю, із співами, з бубном, і з гуслами.

^28 І ти не дозволив мені навіть поцілувати онуків моїх і дочок моїх.
Тож ти нерозумно вчинив!

^29 Я маю в руці своїй силу, щоб учинити з вами зле. Але Бог вашого
батька вчора вночі сказав був до мене, говорячи: Стережися, щоб ти не
говорив з Яковом ані доброго, ані злого.

^30 А тепер справді підеш, бо ти сильно затужив за домом батька свого.
Але нащо ти покрав моїх богів?

^31 А Яків відповів і сказав до Лавана: Тому, що боявся, бо я думав: Аби
но він не забрав від мене своїх дочок!

^32 При кому ж ти знайдеш своїх богів, не буде він жити. Перед нашими
братами пізнай собі, що твого в мене, і візьми собі. А Яків не знав, що
Рахіль їх покрала.

^33 І ввійшов Лаван до намету Якового, і до намету Ліїного, і до намету
обох невільниць, та нічого не знайшов. І вийшов він із намету Ліїного і
ввійшов до намету Рахілиного.

^34 А Рахіль узяла божки, і вложила їх до сідла верблюда, та й сіла на
них. І обмацав Лаван усього намета, і нічого не знайшов.

^35 А вона сказала до батька свого: Нехай не палає гнів в очах батька
мого, бо я не можу встати перед обличчям твоїм, бо в мене тепер звичайне
жіноче. І перешукав він, та божків не знайшов.

^36 І запалав Яків гнівом, і сварився з Лаваном. І відповів Яків, і
сказав до Лавана: Яка провина моя, який мій гріх, що ти гнався за мною,

^37 що ти обмацав усі мої речі? Що ти знайшов зо всіх речей свого дому,
положи тут перед моїми братами і братами своїми, і нехай вони розсудять
поміж нами двома.

^38 Я вже двадцять літ із тобою. Вівці твої та кози твої не мертвили
свого плоду, а баранів отари твоєї я не їв.

^39 Розшарпаного диким звірем я не приносив до тебе, я сам ніс ту шкоду.
Від мене домагався ти того, що було вкрадене вдень, і що було вкрадене
вночі.

^40 Бувало, що вдень з'їдала мене спекота, а вночі паморозь, а мій сон
мандрував від моїх очей.

^41 Таке мені двадцять літ у твоїм домі... Служив я тобі чотирнадцять
літ за двох дочок твоїх, і шість літ за отару твою, а ти десять раз
зміняв мені свою заплату!

^42 Коли б не був при мені Бог батька мого, Бог Авраамів, і не Той, Кого
боїться Ісак, то тепер ти відіслав би мене впорожні!... Біду мою й труд
рук моїх Бог бачив, і виказав це вчора вночі.

^43 І відповів Лаван і сказав до Якова: Дочки дочки мої, а діти мої
діти, а отара моя отара, і все, що ти бачиш то моє. А дочкам моїм, що
зроблю їм сьогодні, або їхнім дітям, що вони породили їх?

^44 А тепер ходи, я й ти вчинімо умову, і оце буде свідком поміж мною й
поміж тобою.

^45 І взяв Яків каменя, і поставив його за пам'ятника.

^46 І сказав Яків браттям своїм: Назбирайте каміння. І назбирали каміння
вони, та й зробили могилу, і їли там на тій могилі.

^47 І назвав її Лаван: Е?ар-Сагадута, а Яків її назвав: ?ал-Ед.

^48 І промовив Лаван: Ця могила свідок між мною й між тобою сьогодні,
тому то й названо ймення її: ?ал-Ед

^49 і Міцпа, бо сказав: Нехай дивиться Господь між мною й між тобою,
коли ми розійдемося один від одного.

^50 Коли ти будеш кривдити дочок моїх, і коли візьмеш за жінок понад
дочок моїх, то не людина з нами, а дивися Бог свідок між мною й між тобою!

^51 А Яків сказав до Лавана: Ось ця могила, й ось той пам'ятник, якого
поставив я між собою й між тобою.

^52 Свідок ця могила, і свідок цей пам'ятник, що я не перейду цієї
могили до тебе, і ти не перейдеш до мене цієї могили та цього пам'ятника
на зле.

^53 Розсудить між нами Бог Авраамів і Бог Нахорів, Бог їхнього батька. І
Яків присягнув Тим, Кого боїться його батько Ісак.

^54 І приніс Яків жертву на горі, і покликав братів своїх їсти хліб. І
вони їли хліб і ночували на горі.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=32>]
    Глава 32

^1 І встав Лаван рано вранці, і поцілував онуків своїх, і дочок своїх, і
поблагословив їх. І пішов, та й вернувся Лаван до місця свого.

^2 А Яків пішов на дорогу свою. І спіткали його Божі Анголи.

^3 І Яків сказав, коли їх побачив: Це Божий табір! І він назвав ім'я
тому місцю: Маханаїм.

^4 І послав Яків послів перед собою до Ісава, брата свого, до землі
Сеїр, до краю едомського.

^5 І наказав їм, говорячи: Скажіть так моєму панові Ісавові: Так сказав
раб твій Яків: Я мешкав з Лаваном, і задержався аж дотепер.

^6 І маю я вола та осла, і отару, і раба, і невільницю. І я послав
розказати панові моєму, щоб знайти милість в очах твоїх.

^7 І вернулися посли до Якова, та й сказали: Ми прийшли були до брата
твого до Ісава, а він також іде назустріч тобі, і чотири сотні людей з ним.

^8 І Яків сильно злякався, і був затурбований. І він поділив народ, що
був з ним, і дрібну та велику худобу, і верблюди на два табори.

^9 І сказав: Коли прийде Ісав до табору одного, і розіб'є його, то
вціліє позосталий табір.

^10 І Яків промовив: Боже батька мого Авраама, і Боже батька мого Ісака,
Господи, що сказав Ти мені: Вернися до Краю свого, і до місця свого
народження, і Я зроблю тобі добре.

^11 Я не вартий усіх отих милостей, і всієї вірности, яку Ти чинив був
Своєму рабові, бо з самою своєю палицею перейшов я був цей Йордан, а
тепер я стався на два табори.

^12 Збережи ж мене від руки мого брата, від руки Ісава, бо боюсь я його,
щоб він не прийшов та не побив мене і матері з дітьми.

^13 А Ти ж був сказав: Учинити добро учиню я з тобою добро; а нащадки
твої покладу, як той морський пісок, що його не злічити через безліч.

^14 І він переночував там тієї ночі, і взяв із того, що під руку
прийшло, дар для Ісава, брата свого:

^15 кіз двісті, і козлів двадцятеро, овець двісті, і баранів двадцятеро,

^16 верблюдиць дійних та їх жереб'ят тридцятеро, корів сорок, а биків
десятеро, ослиць двадцятеро, а ослят десятеро.

^17 І дав до рук рабів своїх кожне стадо окремо. І сказав він до рабів
своїх: Ідіть передо мною, і позоставте відстань поміж стадом і стадом.

^18 І він наказав першому, кажучи: Коли спіткає тебе Ісав, брат мій, і
запитає тебе так: Чий ти, і куди ти йдеш, і чиє те, що перед тобою?

^19 то скажеш: Раба твого Якова це подарунок, посланий панові моєму
Ісавові. А ото й він сам за нами.

^20 І наказав він і другому, і третьому, також усім, що йшли за стадами,
говорячи: Таким словом будете говорити до Ісава, коли ви знайдете його,

^21 і скажете: Ось і раб твій Яків за нами, бо він сказав: Нехай я
вблагаю його оцим дарунком, що йде передо мною, а потім побачу обличчя
його, може він підійме обличчя моє.

^22 І йшов подарунок перед ним, а він ночував тієї ночі в таборі.

^23 І встав він тієї ночі, і взяв обидві жінки свої, і обидві невільниці
свої та одинадцятеро дітей своїх, і перейшов брід Яббок.

^24 І він узяв їх, і перепровадив через потік, і перепровадив те, що в
нього було.

^25 І зостався Яків сам. І боровся з ним якийсь Муж, аж поки не зійшла
досвітня зоря.

^26 І Він побачив, що не подужає його, і доторкнувся до суглобу стегна
його. І звихнувся суглоб стегна Якова, як він боровся з Ним.

^27 І промовив: Пусти Мене, бо зійшла досвітня зоря. А той відказав: Не
пущу Тебе, коли не поблагословиш мене.

^28 І промовив до нього: Як твоє ймення? Той відказав: Яків.

^29 І сказав: Не Яків буде називатися вже ймення твоє, але Ізраїль, бо
ти боровся з Богом та з людьми, і подужав.

^30 І запитав Яків і сказав: Скажи ж Ім'я Своє. А Той відказав: Пощо
питаєш про Ймення Моє? І Він поблагословив його там.

^31 І назвав Яків ім'я того місця: Пенуїл, бо бачив був Бога лицем у
лице, та збереглася душа моя.

^32 І засвітило йому сонце, коли він перейшов Пенуїл. І він кульгав на
своє стегно.

^33 Тому не їдять Ізраїлеві сини жили стегна, що на суглобі стегна, аж
до сьогодні, бо Він доторкнувся був до стегна Якового, жили стегна.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=33>]
    Глава 33

^1 І звів Яків очі свої, та й побачив, аж ось іде Ісав, а з ним чотири
сотні людей. І він поділив своїх дітей на Лію, і на Рахіль, і на обох
невільниць своїх.

^2 І поставив він тих невільниць і дітей їх напереді, а Лію й дітей її
передостанніми, а Рахіль та Йосипа останніми.

^3 А сам пішов перед ними, і вклонився до землі сім раз, аж поки
підійшов до брата свого.

^4 І побіг Ісав назустріч йому, і обняв його, і впав на шию йому, і
цілував його. І вони заплакали.

^5 І звів свої очі Ісав, і побачив жінок та дітей. І сказав: Хто то
такі? А той відказав: Діти, якими обдарував Бог твого раба.

^6 І підійшли сюди невільниці, і їхні діти, та й вклонилися.

^7 І підійшла також Лія та діти її, і вклонилися, а потім підійшов Йосип
і Рахіль, та й вклонилися.

^8 І сказав Ісав: А що це за цілий табір той, що я спіткав? А той
відказав: Щоб знайти милість в очах мого пана.

^9 А Ісав сказав: Я маю багато, мій брате, твоє нехай буде тобі.

^10 А Яків сказав: Ні ж бо! Коли я знайшов милість в очах твоїх, то
візьми дарунка мого з моєї руки. Бож я побачив обличчя твоє, ніби
побачив Боже лице, і ти собі уподобав мене.

^11 Візьми ж благословення моє, що припроваджене тобі, бо Бог був
милостивий до мене, та й маю я все. І благав він його, і той узяв.

^12 І промовив Ісав: Рушаймо й ходім, а я піду обік тебе.

^13 А той відказав: Пан мій знає, що діти молоді, а дрібна та велика
худоба в мене дійні. Коли погнати їх один день, то вигине вся отара.

^14 Нехай же піде пан мій перед очима свого раба, а я піду поволі за
ногою скотини, що передо мною, і за ногою дітей, аж поки не прийду до
пана свого до Сеїру.

^15 І промовив Ісав: Позоставлю ж з тобою трохи з людей, що зо мною. А
той відказав: Пощо знаходжу я таку милість в очах свого пана?.

^16 І вернувся того дня Ісав на дорогу свою до Сеїру.

^17 А Яків подався до Суккоту, і збудував собі хату, а для худоби своєї
поробив курені, тому назвав ім'я тому місцю: Суккот.

^18 І Яків, коли він прийшов із Падану арамейського, прибув спокійно до
міста Сихем у Краї ханаанському, і розтаборився перед містом.

^19 І купив він кусок поля, де розклав намета свого, з руки синів
Гамора, батька Сихема, за сто срібняків.

^20 І поставив там жертівника, і назвав його: Ел-Елогей-Ізраїль.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=34>]
    Глава 34

^1 І вийшла була Діна, дочка Лії, яка вродила її Якову, щоб подивитися
на дочок того краю.

^2 І побачив її Сихем, син Гамора хівеянина, начальника того краю, і
взяв її, і лежав із нею, і збезчестив її.

^3 І пригорнулася душа його до Діни, дочки Якової, і покохав він
дівчину, і говорив до серця дівочого.

^4 І сказав Сихем до Гамора, батька свого, говорячи: Візьми те дівча за
жінку для мене!

^5 А Яків почув, що той збезчестив Діну, дочку його, а сини його були з
худобою його на полі. І мовчав Яків, аж поки прибули вони.

^6 І вийшов Гамор, Сихемів батько, до Якова, щоб поговорити з ним.

^7 І прийшли сини Яковові з поля, коли почули, і засмутились ці люди, і
сильно запалав їхній гнів, бо той ганьбу зробив в Ізраїлі тим, що лежав
із дочкою Якова, а так не робиться.

^8 А Гамор говорив з ними, кажучи: Син мій Сихем, запрагла душа його
вашої дочки. Дайте ж її йому за жінку!

^9 І посвоячтеся з нами, дайте нам ваші дочки, а наші дочки візьміть собі.

^10 І осядьтеся з нами, а цей край буде перед вами. Сидіть і
перемандруйте його, і набувайте на власність у нім.

^11 І промовив Сихем до батька її та до братів її: Нехай я знайду
милість у ваших очах, і що ви скажете мені я дам.

^12 Сильно побільшіть на мене віно та дарунок, а я дам, як мені скажете,
та тільки дайте мені дівчину за жінку!

^13 І відповіли сини Якова Сихемові та Гаморові, батькові його,
підступом, сказали, бо він збезчестив Діну, сестру їх.

^14 І сказали до них: Ми не можемо зробити тієї речі, видати сестру нашу
чоловікові, що має крайню плоть, бо то ганьба для нас.

^15 Ми тільки за те прихилимось до вас, коли ви станете, як ми, щоб у
вас був обрізаний кожний чоловічої статі.

^16 І дамо вам своїх дочок, а ваших дочок візьмемо собі, й осядемось із
вами, і станемо одним народом.

^17 А коли ви не послухаєте нас, щоб обрізатися, то ми візьмемо свої
дочки, та й підемо.

^18 І їхні слова були добрі в очах Гамора та в очах Сихема, сина Гаморового.

^19 І не загаявся юнак той учинити ту річ, бо полюбив дочку Якова. А він
був найповажніший у всім домі батька свого.

^20 І прибув Гамор та Сихем, син його, до брами міста, і промовили до
людей свого міста, говорячи:

^21 Ці люди вони приязні до нас, і нехай осядуть у краю, і нехай
перемандрують його, а цей край ось розлогий перед ними. Дочок їхніх
візьмімо собі за жінок, а наших дочок даймо їм.

^22 Тільки за це прихиляться до нас ці люди, щоб сидіти з нами, і щоб
стати одним народом, коли в нас буде обрізаний кожен чоловічої статі, як
і вони обрізані.

^23 Отара їхня, і майно їхнє, і вся їхня худоба хіба не наші вони?
Тільки прихилімося до них, і нехай вони осядуть із нами.

^24 І послухали Гамора та Сихема, сина його, усі, хто виходив з брами
його міста. І були обрізані всі чоловічої статі, усі, хто виходив з
брами міста його.

^25 І сталося третього дня, коли вони хворі були, то два сини Яковові,
Симеон і Левій, брати Дінині, взяли кожен меча свого, і безпечно напали
на місто, і повбивали всіх чоловіків.

^26 Також Гамора й Сихема, сина його, забили мечем, і забрали Діну з
дому Сихемового, та й вийшли.

^27 Сини Якова напали на трупи, і пограбували місто за те, що вони
збезчестили їхню сестру.

^28 Забрали дрібну й велику худобу їх, і осли їх, і що було в місці, і
що на полі,

^29 і ввесь маєток їхній, і всіх їхніх дітей, і їхніх жінок забрали в
неволю, і пограбували все, що де в домі було.

^30 І сказав Яків до Симеона й до Левія: Ви зробили мене нещасливим, бо
зробили мене зненавидженим у мешканців цього краю, у ханаанеянина й
периззеянина. Ми люди нечисленні, а вони зберуться на мене, та й поб'ють
мене, і буду знищений я та мій дім.

^31 А вони відказали: Чи він мав би зробити нашу сестру блудницею?


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=35>]
    Глава 35

^1 І сказав Бог до Якова: Уставай, вийди до Бет-Елу, і там осядься, і
зроби там жертівника Богові, що явився тобі, як ти втікав був перед
Ісавом, братом своїм.

^2 І сказав Яків до дому свого, до всіх, хто був із ним: Усуньте
чужинних богів, які є серед вас, і очистьтеся, і змініть свою одіж.

^3 І встаньмо, і підім до Бет-Елу, і зроблю я там жертівника Богові, що
відповів мені в день мого утиску, і був зо мною в дорозі, якою ходив я.

^4 І вони віддали Якову всіх чужинних богів, що були в їх руках, і
сережки, що в їхніх ушах, а Яків сховав їх під дубом, що перед Сихемом.

^5 І вирушили вони. І великий жах обгорнув ті міста, що навколо них, і
вони не гналися за синами Якова.

^6 І прибув Яків до Лузу, що в землі ханаанській, цебто до Бет-Елу, він
і ввесь народ, що був з ним.

^7 І збудував він там жертівника, та й назвав те місце: Ел Бет-Ел, бо
там явився йому Бог, коли він утікав перед своїм братом.

^8 І вмерла Девора, мамка Ревеки, і була похована нижче Бет-Елу під
дубом, а він назвав ім'я йому: Аллон-Бахут.

^9 І ще явився Бог до Якова, коли він прийшов був із Падану
арамейського, і поблагословив його.

^10 І сказав йому Бог: Ім'я твоє Яків. Не буде вже кликатися ім'я твоє
Яків, але Ізраїль буде ім'я твоє. І назвав ім'я йому: Ізраїль.

^11 І сказав йому Бог: Я Бог Всемогутній! Плодися й розмножуйся, народ і
громада народів буде з тебе, і царі вийдуть із стегон твоїх.

^12 А той Край, що я дав його Авраамові та Ісакові, дам його тобі, і
нащадку твоєму по тобі дам Я той Край.

^13 І вознісся Бог з-понад нього в місці, де з ним говорив.

^14 І поставив Яків пам'ятника на тому місці, де Він говорив з ним,
пам'ятника кам'яного, і вилив на нього винне лиття, і полив його оливою.

^15 І назвав Яків ім'я місцю, що там говорив із ним Бог: Бет-Ел.

^16 І він рушив із Бет-Елу. І була ще ківра землі до Ефрати, а Рахіль
породила, і були важкі її пологи.

^17 І сталося, коли важкі були її пологи, то сказала їй баба-сповитуха:
Не бійся, бо й це тобі син.

^18 І сталося, коли виходила душа її, бо вмирала вона, то назвала ім'я
йому: Бен-Оні, а його батько назвав його: Веніямин.

^19 І вмерла Рахіль, і була похована на дорозі до Ефрати, це є Віфлеєм.

^20 І поставив Яків пам'ятника на гробі її, це надгробний пам'ятник
Рахілі аж до сьогодні.

^21 І рушив Ізраїль, і розтягнув намета свого далі до Мі?дал-Едеру.

^22 І сталося, коли Ізраїль перебував у тім краї, то Рувим пішов і ліг
із Білгою, наложницею батька свого. І почув Ізраїль, і було це злим
йому. А в Якова було дванадцятеро синів.

^23 Сини Ліїні: перворідний Якова Рувим, і Симеон, і Левій, і Юда, і
Іссахар, і Завулон.

^24 Сини Рахілині: Йосип і Веніямин.

^25 А сини Білги, невільниці Рахілиної: Дан і Нефталим.

^26 А сини Зілпи, невільниці Ліїної: ?ад і Асир. Оце сини Якова, що йому
народжено в Падані арамейському.

^27 І прибув Яків до Ісака, свого батька, до Мамре, до Кир'ят-Арби,
цебто Хеврону, що там жив Авраам та Ісак.

^28 І були Ісакові дні сто літ і вісімдесят літ.

^29 І впокоївся Ісак та й помер, і прилучився до своєї рідні, старий та
нажившись. І поховали його Ісав та Яків, сини його.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=36>]
    Глава 36

^1 А оце нащадки Ісава, цебто Едома.

^2 Ісав узяв жінок своїх з дочок ханаанських, Аду, дочку Елона
хіттеянина, та Оголіваму, дочку Ани, дочку Ців'она хівеянина,

^3 та Босмат, дочку Ізмаїлову, сестру Невайотову.

^4 І породила Ада Ісавові Еліфаза, а Босмат породила Реуїла,

^5 а Оголівама породила Суша, і Ялама, і Кораха. Оце сини Ісавові, що
були йому народжені в ханаанській землі.

^6 І взяв Ісав жінок своїх, і синів своїх, і дочок своїх, і всі душі
дому свого, і худобу свою, і все стадо своє, і все своє майно, що набув
у ханаанській землі, та й пішов до Краю від обличчя Якова, брата свого,

^7 бо маєток їх був більший, щоб пробувати їм разом, і край їх часового
замешкання не міг вмістити їх через їхню худобу.

^8 І осівся Ісав на горі Сеїр, Ісав він Едом.

^9 А оце нащадки Ісава, батька Едому на горі Сеїр.

^10 Оце ймення синів Ісавових: Еліфаз, син Ади, жінки Ісавової, Реуїл,
син Босмати, Ісавової жінки.

^11 А сини Еліфазові були: Теман, Омар, Цефо, і ?атам, і Кеназ.

^12 А Тимна була наложниця Еліфаза, Ісавового сина, і породила вона
Еліфазові Амалика. Оце сини Ади, Ісавової жінки.

^13 А оце сини Реуїлові: Нагат і Зера, Шамма й Мізза. Оце сини Босмати,
Ісавової жінки.

^14 А оці були сини Оголівами, дочки Ани, дочки Ців'она, Ісавової жінки,
і вродила вона Ісаву, Єуша, і Ялама, і Корея.

^15 А оце провідники Ісавових синів. Сини Еліфаза, Ісавового
перворідного: провідник Теман, провідник Омар, провідник Цефо, провідник
Кеназ,

^16 провідник Корей, провідник ?атам, провідник Амалик. Оце провідники
Еліфаза в краю Едома, оце сини Ади.

^17 А оце сини Реуїла, Ісавового сина: провідник Нагат, провідник Зерах,
провідник Шамма, провідник Мізза. Оце провідники Реуїлові в краю
едомському, оце сини Босмати, Ісавової жінки.

^18 А оце сини Оголівами, жінки Ісава: провідник Еуш, провідник Ялам,
провідник Корей, оце провідники Оголівами, дочки Ани, Ісавової жінки.

^19 Оце сини Ісава, цебто Едома, і оце їхні провідники.

^20 Оце сини Сеїра, хореянина, мешканці цієї землі: Лотан і Шовал, і
Ців'он, і Ана,

^21 і Дішон, і Ецев, і Дішан, оце провідники хореянина, сини Сеїру, краю
едомського.

^22 А сини Лотана були: Хорі й Гемам, а Лотанова сестра Тимна.

^23 А оце сини Шовалові: Алван і Манахат, і Евал, Шефо, і Онам.

^24 А ото сини Ців'онові: і Айя, і Ана, той Ана, що знайшов був в
пустині гарячі джерела, коли пас осли Ців'она, свого батька.

^25 А оце діти Ани: Дішон, і Оголівама, дочка Ани.

^26 А оце сини Дішонові: Хемдан, і Ешбан, і Ітран, і Керан.

^27 Ото сини Ецера: Білган, і Зааван, і Акан.

^28 Оце сини Дішана: Уц і Аран.

^29 Оце провідники хореянина: провідник Лотан, провідник Шовал,
провідник Ців'он, провідник Ана,

^30 провідник Дішон, провідник Ецер, провідник Дішан, оце провідники
хореянина за їхніми провідниками в краї Сеїр.

^31 А оце царі, що царювали в краю Едома перед царюванням царя в синів
Ізраїлевих.

^32 І царював в Едомі Бела, син Беора, а ймення його міста Дінгава.

^33 І вмер Бела, і зацарював замість нього Йовав, син Зераха з Боцри.

^34 І вмер Йовав, і зацарював замість нього Хушам із землі теманіянина.

^35 І вмер Хушам, і зацарював замість нього Гадад, син Бедада, що побив
мідіян на полі Моава, а ймення його міста Авіт.

^36 І вмер Гадад, і зацарював замість нього Самла з Машеку.

^37 І вмер Самла, і зацарював замість нього Саул з Реховоту надрічного.

^38 І вмер Саул, і зацарював замість нього Баал-Ханан, син Ахборів.

^39 І вмер Баал-Ханан, син Ахборів, і зацарював замість нього Гадад, а
ім'я його міста Пау, а ім'я його жінки Мегетав'іл, дочка Матреди, дочки
Ме-Загава.

^40 А оце імена провідників Ісавових за їхніми родами, за місцями їх,
їхніми іменами: провідник Тимна, провідник Алва, провідник Етет,

^41 провідник Оголівама, провідник Ела, провідник Пінон,

^42 провідник Кеназ, провідник Теман, провідник Мівцар,

^43 провідник Ма?діїл, провідник Ірам. Оце провідники Едома він же Ісав,
батько Едому за їхніми оселями в краї їхнього володіння.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=37>]
    Глава 37

^1 І осівся Яків у Краї мешкання батька свого, в Краї ханаанському.

^2 Оце оповість про Якова. Йосип, віку сімнадцяти літ, пас, як юнак,
отару з братами своїми, з синами Білги та з синами Зілпи, жінок батька
свого. І Йосип доносив недобрі звістки про них до їхнього батька.

^3 А Ізраїль любив Йосипа над усіх синів своїх, бо він був у нього сином
старости. І він справив йому квітчасте вбрання.

^4 І бачили його браття, що їх батько полюбив його над усіх братів його,
і зненавиділи його, і не могли говорити з ним спокійно.

^5 І снився був Йосипові сон, і він розповів своїм браттям, а вони ще
збільшили ненависть до нього.

^6 І сказав він до них: Послухайте но про той сон, що снився мені.

^7 А ото ми в'яжемо снопи серед поля, і ось мій сніп зачав уставати, та
й став. І ось оточують ваші снопи, та й вклоняються снопові моєму.

^8 І сказали йому його браття: Чи справді ти будеш царювати над нами, чи
теж справді ти будеш панувати над нами? І вони збільшили ненависть до
нього через сни його та через слова його.

^9 І снився йому ще сон інший, і він оповів його братам своїм, та й
сказав: Оце снився мені ще сон, і ось сонце та місяць та одинадцять зір
вклоняються мені.

^10 І він розповів це батькові своєму та браттям своїм. І докорив йому
батько його, та й промовив до нього: Що то за сон, що снився тобі? Чи
справді прийдемо ми, я та мати твоя та брати твої, щоб уклонитися тобі
до землі?

^11 І заздрили йому брати його, а батько його запам'ятав ці слова.

^12 І пішли брати його пасти отару свого батька в Сихем.

^13 І сказав Ізраїль до Йосипа: Таж брати твої пасуть у Сихемі! Іди ж, і
я пошлю тебе до них! А той відказав йому: Ось я!

^14 І сказав він до нього: Піди но, побач стан братів твоїх і стан
отари, та й дай мені відповідь. І він послав його з долини Хеврону, і
той прибув до Сихему.

^15 І знайшов його один чоловік, а він ось блукає по полю. І запитав
його той чоловік, кажучи: Чого ти шукаєш?

^16 А той відказав: Я шукаю братів своїх. Скажи ж мені, де вони випасають?

^17 І сказав той чоловік: Вони пішли звідси, бо я чув, як казали вони:
Ходімо до Дотаїну. І пішов Йосип за своїми братами, і знайшов їх у Дотаїні.

^18 А вони побачили його здалека, і поки він наблизився до них, то
змовлялися на нього, щоб убити його.

^19 І сказали вони один одному: Ось іде той сновидець!

^20 А тепер давайте вбиймо його, і вкиньмо його до однієї з ям, та й
скажемо: Дикий звір з'їв його! І побачимо, що буде з його снами.

^21 І почув це Рувим, і визволив його з руки їхньої, і сказав: Не губімо
душі його!

^22 І сказав до них Рувим: Не проливайте крови, киньте його до ями тієї,
що в пустині, а руки не кладіть на нього, щоб визволити його з їхньої
руки, щоб вернути його до батька його.

^23 І сталося, коли прийшов Йосип до братів своїх, то вони стягнули з
Йосипа вбрання його, вбрання квітчасте, що на ньому було.

^24 І взяли його, та й кинули його до ями, а яма та порожня була, не
було в ній води.

^25 І сіли вони попоїсти хліба. І звели вони очі свої та й побачили, ось
караван ізмаїлітів іде з ?ілеаду, а верблюди їхні несуть пахощі, і
бальзам, і ладан, іде він спровадити це до Єгипту.

^26 І сказав Юда до своїх братів: Яка користь, що вб'ємо нашого брата, і
затаїмо його кров?

^27 Давайте продамо його ізмаїльтянам, і рука наша нехай не буде на
ньому, бо він брат нам, він наше тіло. І послухалися брати його.

^28 І коли проходили мідіяніти, купці, то витягли й підняли Йосипа з
ями. І продали Йосипа ізмаїльтянам за двадцять срібняків, а ті повели
Йосипа до Єгипту.

^29 А Рувим вернувся до ями, аж нема Йосипа в ямі! І розірвав він одежу
свою...

^30 І вернувся він до братів своїх, та й сказав: Немає хлопця! А я, куди
я піду?

^31 А вони взяли Йосипове вбрання, і зарізали козла, і вмочили вбрання в
кров.

^32 І послали вони квітчасте вбрання, і принесли до свого батька, та й
сказали: Оце ми знайшли. Пізнай но, чи це вбрання твого сина воно, чи ні?

^33 А він пізнав його та й сказав: Вбрання мого сина... Дикий звір його
з'їв... Справді розшарпаний Йосип!

^34 І роздер Яків одіж свою, і зодягнув веретище на стегна свої, і
багато днів справляв жалобу по синові своєму...

^35 І зачали всі сини його та всі дочки його потішати його. Але він не
міг утішитися, та й сказав: У жалобі зійду я до сина мого до шеолу. І
плакав за ним його батько.

^36 І мідіяніти продали Йосипа до Єгипту, до Потіфара, царедворця
фараонового, начальника царської сторожі.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=38>]
    Глава 38

^1 Сталося того часу, і відійшов Юда від братів своїх, і розташувався аж
до одного адулламітянина, а ймення йому Хіра.

^2 І побачив там Юда дочку одного ханаанеянина, а ім'я йому Шуа, і взяв
її, і з нею зійшовся.

^3 І завагітніла вона, і породила сина, а він назвав ім'я йому: Ер.

^4 І завагітніла вона ще, і породила сина, і назвала ім'я йому: Онан.

^5 І ще знову, і породила сина, і назвала ім'я йому: Шела. А батько був
у Кезиві, як вона породила його.

^6 І взяв Юда жінку для Ера, свого перворідного, а ім'я їй: Тамара.

^7 І був Ер, Юдин перворідний, злий в очах Господа, і Господь його вбив.

^8 І сказав Юда до Онана: Увійди до жінки брата свого, і одружися з нею,
і встанови насіння для брата свого.

^9 А Онан знав, що не його буде насіння те. І сталося, коли він сходився
з жінкою брата свого, то марнував насіння на землю, аби не дати його
своєму братові.

^10 І було зле в очах Господа те, що він чинив, і вбив Він також його.

^11 І сказав Юда до Тамари, невістки своєї: Сиди вдовою в домі батька
свого, аж поки не виросте Шела, син мій. Бо він був подумав: Аби не вмер
також він, як брати його. І пішла Тамара, та й осілася в домі батька свого.

^12 І минуло багато днів, і вмерла Шуїна дочка, Юдина жінка. А коли Юда
був утішений, то пішов до Тімни, до стрижіїв отари своєї, він і Хіра,
товариш його адулламітянин.

^13 А Тамарі розповіли, кажучи: Ось тесть твій іде до Тімни стригти
отару свою.

^14 І зняла вона з себе одежу вдівства свого, і покрилася покривалом, і
закрилася. І сіла вона при брамі Енаїм, що по дорозі до Тімни. Бо знала
вона, що виріс Шела, а вона не віддана йому за жінку.

^15 І побачив її Юда, і прийняв її за блудницю, бо закрила вона обличчя
своє.

^16 І він збочив до неї на дорогу й сказав: А ну но я ввійду до тебе! Бо
він не знав, що вона невістка його. А вона відказала: Що даси мені, коли
прийдеш до мене?

^17 А він відказав: Я пошлю козлятко з отари. І сказала вона: Якщо даси
заставу, аж поки пришлеш.

^18 А він відказав: Яка та застава, що дам я тобі? Та сказала: Печатка
твоя, і шнурок твій, і палиця твоя, що в руці твоїй. І він дав їй, і
зійшовся з нею, а вона завагітніла від нього.

^19 І встала вона та й пішла, і зняла покривало своє з себе, і зодягнула
одежу вдівства свого.

^20 А Юда послав козлятко через приятеля свого адулламітянина, щоб узяти
заставу з руки тієї жінки. Та він не знайшов її.

^21 І запитав він людей її місця, говорячи: Де та блудниця, що була в
Енаїм при дорозі? Вони відказали: Не була тут блудниця.

^22 І вернувся він до Юди й сказав: Не знайшов я її, а також люди місця
того говорили: Не була тут блудниця.

^23 І сказав Юда: Нехай візьме собі ту заставу, щоб ми не стали на
ганьбу. Ось я послав був те козлятко, та її не знайшов ти.

^24 І сталося так десь по трьох місяцях, і розповіджено Юді, говорячи:
Упала в блуд Тамара, твоя невістка, і ось завагітніла вона через блуд. А
Юда сказав: Виведіть її, і нехай буде спалена.

^25 Коли її вивели, то послала вона до тестя свого, говорячи: Я
завагітніла від чоловіка, що це належить йому. І сказала: Пізнай но, чия
то печатка, і шнури, і ця палиця?

^26 І пізнав Юда й сказав: Вона стала справедливіша від мене, бо я не
дав її Шелі, синові своєму. І вже більше не знав він її.

^27 І сталося в часі, як родила вона, а ось близнята в утробі її.

^28 І сталося, як родила вона, показалася рука одного; і взяла
баба-сповитуха, і пов'язала на руку йому нитку червону, говорячи: Цей
вийшов найперше.

^29 І сталося, що він втягнув свою руку, а ось вийшов його брат. І
сказала вона: Нащо ти роздер для себе перепону? І назвала ім'я йому Перец.

^30 А потім вийшов брат його, що на руці його була нитка червона. І вона
назвала ім'я йому: Зерах.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=39>]
    Глава 39

^1 А Йосип був відведений до Єгипту. І купив його Потіфар, царедворець
фараонів, начальник царської сторожі, муж єгиптянин, з руки ізмаїльтян,
що звели його туди.

^2 І був Господь з Йосипом, а він став чоловіком, що мав щастя. І
пробував він у домі свого пана єгиптянина.

^3 І побачив його пан, що Господь з ним, і що в усьому, що він робить,
Господь щастить у руці його.

^4 І Йосип знайшов милість в очах його, і служив йому. А той призначив
його над домом своїм, і все, що мав, віддав в його руку.

^5 І сталося, відколи він призначив його в домі своїм, і над усім, що
він мав, то поблагословив Господь дім єгиптянина через Йосипа. І було
благословення Господнє в усьому, що він мав, у домі й на полі.

^6 І він позоставив усе, що мав, у руці Йосиповій. І не знав він при
ньому нічого, окрім хліба, що їв. А Йосип був гарного стану та
вродливого вигляду.

^7 І сталося по тих пригодах, і звела свої очі на Йосипа жінка пана
його. І сказала вона: Ляж зо мною!

^8 А він відмовився, і сказав до жінки пана свого: Тож пан мій не знає
при мені нічого у домі, а все, що його, він дав у мою руку.

^9 Нема більшого в цім домі від мене, і він не стримав від мене нічого,
хібащо тебе, бо ти жінка його. Як же я вчиню це велике зло, і згрішу
перед Богом?

^10 І сталося, що вона день-у-день говорила Йосипові, а він не слухав
її, щоб лягти при ній і бути з нею.

^11 І сталося одного дня, і прийшов він додому робити діло своє, а там у
домі не було нікого з людей дому.

^12 І схопила вона його за одежу його, кажучи: Лягай же зо мною! А він
позоставив свою одежу в її руці, та й утік, і вибіг надвір.

^13 І сталося, як побачила вона, що він позоставив свою одежу в її руці
та й утік надвір,

^14 то покликала людей свого дому, та й сказала їм, говорячи: Дивіться,
він припровадив нам якогось єврея, щоб той забавлявся нами! Він прийшов
був до мене, щоб покластись зо мною, та я закричала сильним голосом.

^15 І сталося, як почув він, що я підняла свій голос і закричала, то
позоставив одежу свою в мене, та й утік, і вибіг надвір...

^16 І я поклала його одежу при собі аж до приходу пана його до свого дому.

^17 І вона переказала йому цими словами, говорячи: До мене прийшов був
оцей раб єврей, що ти його привів до нас, щоб забавлятися мною.

^18 І сталося, як підняла я свій голос і закричала, то він позоставив
свою одежу при мені, та й утік надвір.

^19 І сталося, як почув пан його слова своєї жінки, що оповідала йому,
кажучи: Отакі то речі вчинив мені твій раб, то запалився гнів його.

^20 І взяв його Йосипів пан, та й віддав його до дому в'язничного, до
місця, де були ув'язнені царські в'язні. І пробував він там у тім домі
в'язничнім.

^21 А Господь був із Йосипом, і прихилив до нього милосердя, та дав йому
милість в очах начальника в'язничного дому.

^22 І начальник в'язничного дому дав у руку Йосипа всіх в'язнів, що були
в домі в'язничнім, і все, що там робили, робив він.

^23 Начальник в'язничного дому не бачив нічого в руці його, бо Бог був
із ним, і що він робив, щастив йому Господь.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=40>]
    Глава 40

^1 І сталося по тих пригодах, чашник єгипетського царя та пекар
провинилися були панові своєму, цареві єгипетському.

^2 І розгнівався фараон на двох своїх евнухів, на начальника чашників і
на начальника пекарів.

^3 І віддав їх під варту до дому начальника царської сторожі до
в'язничного дому, до місця, де Йосип був ув'язнений.

^4 А начальник царської сторожі приставив Йосипа до них, і він їм
услуговував. І були вони деякий час під вартою.

^5 І снився їм обом сон, кожному свій сон, однієї ночі, кожному за
значенням його сна, чашникові й пекареві царя єгипетського, що були
ув'язнені у в'язничному домі.

^6 І прибув до них Йосип уранці, і побачив їх, а вони ось сумні.

^7 І запитав він фараонових евнухів, що були з ним під вартою в домі
пана його, говорячи: Чого ваші обличчя сьогодні сумні?

^8 А вони сказали йому: Снився нам сон, а відгадати його немає кому. І
сказав до них Йосип: Чи ж не в Бога відгадки? Розповіджте но мені.

^9 І оповів начальник чашників Йосипові свій сон, і сказав йому: Бачив я
в сні своїм, ось виноградний кущ передо мною.

^10 А в виноградному кущі три виноградні галузки, а він сам ніби
розцвів, пустив цвіт, і дозріли грона його ягід.

^11 А в моїй руці фараонова чаша. І взяв я ті ягоди, і вичавив їх до
фараонової чаші, і дав ту чашу в руку фараона.

^12 І сказав йому Йосип: Оце відгадка його: три виноградні галузки це
три дні.

^13 Ще за три дні підійме фараон твою голову, і верне тебе на твоє
становище, і ти даси чашу фараона до руки його за першим звичаєм, як був
ти чашником його.

^14 Коли ти згадаєш собі про мене, як буде тобі добре, то вчиниш милість
мені, коли згадаєш про мене перед фараоном, і випровадиш мене з цього дому.

^15 Бо я був справді вкрадений із Краю єврейського, а також тут я не
вчинив нічого, щоб мене вкинути до цієї ями.

^16 І побачив начальник пекарів, що він добре відгадав, і промовив до
Йосипа: І я в сні своїм бачив, ось три коші печива на голові моїй.

^17 А в коші горішньому зо всякого пекарського виробу фараонове їдження,
а птах їв його з коша з-над моєї голови.

^18 І відповів Йосип і сказав: Оце відгадка його: три коші то три дні.

^19 Ще за три дні підійме фараон голову твою з тебе, і повісить тебе на
дереві, і птах поїсть тіло твоє з тебе.

^20 І сталося третього дня, у день народження фараона, і вчинив він
гостину для всіх своїх рабів. І підняв він голову начальника чашників і
голову начальника пекарів серед своїх рабів.

^21 І вернув він начальника чашників на його місце, і він подав чашу в
руку фараонову.

^22 А начальника пекарів повісив, як відгадав був їм Йосип.

^23 Та начальник чашників не пам'ятав про Йосипа, та й забув за нього.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=41>]
    Глава 41

^1 І сталося по закінченні двох літ часу, і сниться фараонові, ось він
стоїть над Річкою.

^2 І ось виходять із Річки семеро корів гарного вигляду й ситого тіла, і
паслися на лузі.

^3 А ось виходять із Річки за ними семеро корів інших, бридкі виглядом і
худі тілом. І вони стали при тих коровах на березі Річки.

^4 І корови бридкі виглядом і худі тілом поз'їдали сім корів гарних
виглядом і ситих. І прокинувся фараон.

^5 І знову заснув він. І снилося йому вдруге, аж ось сходять на однім
стеблі семеро колосків здорових та добрих.

^6 А ось виростає за ними семеро колосків тонких та спалених східнім вітром.

^7 І проковтнули ті тонкі колоски сім колосків здорових та повних. І
прокинувся фараон, а то був сон.

^8 І сталося рано, і занепокоївся дух його. І послав він, і поскликав
усіх ворожбитів Єгипту та всіх мудреців його. І фараон розповів їм свій
сон, та ніхто не міг відгадати їх фараонові.

^9 І говорив начальник чашників з фараоном, кажучи: Я сьогодні згадую
гріхи свої.

^10 Розгнівався був фараон на рабів своїх, і вмістив мене під варту дому
начальника царської сторожі, мене й начальника пекарів.

^11 І однієї ночі снився нам сон, мені та йому, кожному снився сон за
своїм значенням.

^12 А там з нами був єврейський юнак, раб начальника царської сторожі. І
ми розповіли йому, а він відгадав нам наші сни, кожному за сном його
відгадав.

^13 І сталося, як він відгадав нам, так і трапилося: мене ти вернув на
становище моє, а того повісив.

^14 І послав фараон, і покликав Йосипа, і його сквапно вивели з
в'язниці. І оголився, і змінив одежу свою, і він прибув до фараона.

^15 І промовив фараон до Йосипа: Снився мені сон, та нема, хто б
відгадав його. А я чув про тебе таке: ти вислухуєш сон, щоб відгадати його.

^16 А Йосип сказав до фараона, говорячи: Не я, Бог дасть у відповідь мир
фараонові.

^17 І сказав фараон до Йосипа: Бачив я в сні своїм ось я стою на березі
Річки.

^18 І ось виходять із Річки семеро корів ситих тілом і гарних виглядом.
І вони паслися на лузі.

^19 А ось виходять за ними семеро корів інші, бідні та дуже бридкі
виглядом і худі тілом. Таких бридких, як вони, я не бачив у всьому краї
єгипетському.

^20 І корови худі та бридкі поз'їдали сім корів перших ситих.

^21 І ввійшли вони до черева їхнього, та не було знати, що ввійшли вони
до черева їхнього, і вигляд їх був лихий, як на початку. І я прокинувся.

^22 І побачив я в сні своїм знов, аж ось сходять на однім стеблі семеро
колосків повних та добрих.

^23 А ось виростає за ними семеро колосків худих, тонких, спалених
східнім вітром.

^24 І проковтнули ті тонкі колоски сім колосків добрих. І розповів я те
ворожбитам, та не було, хто б мені роз'яснив.

^25 І сказав Йосип до фараона: Сон фараонів один він. Що Бог робить, те
Він звістив фараонові.

^26 Семеро корів добрих то сім літ, і семеро колосків добрих сім літ
вони. А сон один він.

^27 А сім корів худих і бридких, що вийшли за ними, сім літ вони, і сім
колосків порожніх і спалених східнім вітром то будуть сім літ голодних.

^28 Оце та річ, що я сказав був фараонові: Що Бог робить, те Він показав
фараонові.

^29 Ось приходять сім літ, великий достаток у всім краї єгипетськім.

^30 А по них настануть сім літ голодних, і буде забутий увесь той
достаток в єгипетській землі, і голод винищить край.

^31 І не буде видно того достатку в краї через той голод, що настане
потім, бо він буде дуже тяжкий.

^32 А що сон повторився фараонові двічі, це значить, що справа ця
постановлена від Бога, і Бог незабаром виконає її.

^33 А тепер нехай фараон наздрить чоловіка розумного й мудрого, і нехай
поставить його над єгипетською землею.

^34 Нехай учинить фараон, і нехай призначить урядників над краєм, і
нехай за сім літ достатку збирає п'ятину врожаю єгипетської землі.

^35 І нехай вони позбирають усю їжу тих добрих років, що приходять, і
нехай вони позбирають збіжжя під руку фараонову, на їжу по містах, і
нехай бережуть.

^36 І буде та їжа на запас для краю на сім літ голодних, що настануть в
єгипетській землі, і край не буде знищений голодом.

^37 І була ця річ добра в очах фараона та в очах усіх його рабів.

^38 І сказав фараон своїм рабам: Чи знайдеться чоловік, як оцей, що Дух
Божий у нім?

^39 І сказав фараон Йосипові: Що Бог відкрив тобі це все, то немає
такого розумного й мудрого, як ти.

^40 Ти будеш над домом моїм, а слів твоїх уст буде слухатися ввесь народ
мій. Тільки троном я буду вищий від тебе.

^41 І сказав фараон Йосипові: Дивись, я поставив тебе над усім краєм
єгипетським.

^42 І зняв фараон персня свого з своєї руки, та й дав його на руку
Йосипову, і зодягнув його в одежу віссонну, а на шию йому повісив
золотого ланцюга.

^43 І зробив, що він їздив його другим повозом, і кричали перед обличчям
його: Кланяйтеся! І поставив його над усім єгипетським краєм.

^44 І сказав фараон Йосипові: Я фараон, а без тебе ніхто не підійме
своєї руки та своєї ноги в усім краї єгипетськім.

^45 І назвав фараон ім'я Йосипові: Цофнат-Панеах, і дав йому за жінку
Оснату, дочку Поті-Фера, жерця Ону. І Йосип піднявся над єгипетським краєм.

^46 А Йосип був віку тридцяти літ, коли він став перед лицем фараона,
царя єгипетського. І пішов Йосип від лиця фараонового, і перейшов через
увесь єгипетський край.

^47 А земля в сім літ достатку родила на повні жмені.

^48 І зібрав він усю їжу семи літ, що була в єгипетськім краї, і вмістив
їжу по містах: їжу поля міста, що навколо нього, вмістив у ньому.

^49 І зібрав Йосип збіжжя дуже багато, як морський пісок, аж перестав
рахувати, бо не було вже числа.

^50 А Йосипові, поки прийшов рік голодний, уродилися два сини, що
вродила йому Осната, дочка Поті-Фера, жерця Ону.

^51 І назвав Йосип ім'я перворідному: Манасія, бо Бог зробив мені, що я
забув усе своє терпіння та ввесь дім мого батька.

^52 А ймення другому назвав: Єфрем, бо розмножив мене Бог у краї недолі
моєї.

^53 І скінчилися сім літ достатку, що були в єгипетськім краї.

^54 І зачали наступати сім літ голодні, як сказав був Йосип. І був голод
по всіх краях, а в усім єгипетськім краї був хліб.

^55 Але виголоднів увесь єгипетський край, а народ став кричати до
фараона про хліб. І сказав фараон усьому Єгиптові: Ідіть до Йосипа. Що
він вам скаже, те робіть.

^56 І був той голод на всій поверхні землі. І відчинив Йосип усе, що
було в них, і продавав поживу Єгиптові. А голод зміцнявся в єгипетськім
краї.

^57 І прибували зо всієї землі до Йосипа купити поживи, бо голод
зміцнявся по всій землі.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=42>]
    Глава 42

^1 А Яків побачив, що в Єгипті є хліб. І сказав Яків до синів своїх:
Пощо ви споглядаєте один на одного?

^2 І сказав він: Ось чув я, що в Єгипті є хліб; зійдіть туди, і купіть
нам хліба ізвідти, і будемо жити, і не помремо.

^3 І зійшли десятеро Йосипових братів купити збіжжя з Єгипту.

^4 А Веніямина, Йосипового брата, Яків не послав із братами його, бо
сказав: Щоб не спіткало його яке нещастя!

^5 І прибули Ізраїлеві сини купити хліба разом з іншими, що приходили,
бо був голод у Краї ханаанськім.

^6 А Йосип він володар над тим краєм, він продавав хліб усьому народові
тієї землі. І прибули Йосипові брати, та й уклонилися йому обличчям до
землі.

^7 І побачив Йосип братів своїх, і пізнав їх, та не дав пізнати себе. І
говорив із ними суворо, і промовив до них: Звідкіля прибули ви? А вони
відказали: З ханаанського Краю купити їжі.

^8 І пізнав Йосип братів своїх, а вони не впізнали його.

^9 І згадав Йосип сни, що про них йому снились були. І сказав він до
них: Ви шпигуни! Ви прибули підглянути слабі місця цієї землі.

^10 А вони відказали йому: Ні, пане мій, а раби твої прибули купити їжі.

^11 Ми всі сини одного чоловіка, ми правдиві. Раби твої не були шпигунами!

^12 Він же промовив до них: Ні, бо ви прийшли підглянути слабі місця
цієї землі!

^13 А вони відказали: Дванадцятеро твоїх рабів брати ми, сини одного
чоловіка в ханаанському Краї. А наймолодший тепер із батьком нашим, а
одного нема.

^14 І промовив їм Йосип: Оце те, що я сказав був до вас, говорячи: Ви
шпигуни.

^15 Оцим ви будете випробувані: Клянуся життям фараоновим, що ви не
вийдете звідси, якщо не прийде сюди наймолодший ваш брат!

^16 Пошліть з-поміж себе одного, і нехай візьме вашого брата, а ви
будете ув'язнені. І слова ваші будуть піддані пробі, чи правда з вами; а
коли ні, клянуся життям фараоновим, що ви шпигуни!

^17 І він забрав їх під варту на три дні.

^18 А третього дня Йосип промовив до них: Зробіть це і живіть. Я Бога боюся,

^19 якщо ви правдиві. Один брат ваш буде ув'язнений в домі вашої варти,
а ви йдіть, принесіть хліба для заспокоєння голоду ваших домів.

^20 А свого наймолодшого брата приведіть до мене, і будуть потверджені
ваші слова, а ви не повмираєте. І вони зробили так.

^21 І говорили вони один одному: Справді, винні ми за нашого брата, бо
ми бачили недолю душі його, коли він благав нас, а ми не послухали...
Тому то прийшло це нещастя на нас!

^22 І відповів їм Рувим, говорячи: Чи не говорив я вам, кажучи: Не
грішіть проти хлопця, та ви не послухали. А оце й кров його жадається...

^23 А вони не знали, що Йосип їх розуміє, бо був поміж ними перекладач.

^24 А він відвернувся від них та й заплакав... І вернувся до них, і
говорив із ними. І взяв від них Симеона, та й зв'язав його на їхніх очах.

^25 А Йосип наказав, щоб наповнили їхні мішки збіжжям, а срібло їхнє
вернули кожному до його мішка, і дали їм поживи на дорогу. І їм зроблено
так.

^26 І понесли вони хліб свій на ослах своїх, і пішли звідти.

^27 І відкрив один мішка свого, щоб ослові своєму дати паші на нічлігу,
та й побачив срібло своє, а воно ось в отворі мішка його!

^28 І сказав він братам своїм: Повернене срібло моє, і ось воно в мішку
моїм! І завмерло їм серце, і вони затремтіли, говорячи один до одного:
Що це Бог нам зробив?

^29 І прибули вони до Якова, батька свого, до Краю ханаанського, і
розповіли йому все, що їх спіткало було, говорячи:

^30 Той муж, пан того краю, говорив із нами суворо, і прийняв був нас як
шпигунів того краю.

^31 А ми сказали йому: Ми правдиві, не були ми шпигунами!

^32 Ми дванадцятеро братів, сини нашого батька. Одного нема, а
наймолодший тепер з нашим батьком у ханаанському Краї.

^33 І сказав до нас муж той, пан того краю: З того пізнаю, що правдиві
ви, зоставте зо мною одного вашого брата, а на голод домів ваших
візьміть хліб та й ідіть.

^34 І приведіть до мене брата вашого найменшого, і буду я знати, що ви
не шпигуни, що ви правдиві. Тоді віддам вам вашого брата, і ви можете
переходити цей край для купівлі.

^35 І сталося, вони випорожнювали мішки свої, а ось у кожного вузлик
срібла його в його мішку! І побачили вузлики срібла свого, вони та їх
батько, і полякались...

^36 І сказав до них Яків, їх батько: Ви позбавили мене дітей, Йосипа
нема, і Симеона нема, а тепер Веніямина заберете? Усе те на мене!

^37 І промовив Рувим до батька свого, кажучи: Двох синів моїх уб'єш,
коли не приведу його до тебе! Дай же його на руку мою, а я поверну його
до тебе.

^38 А той відказав: Не зійде з вами мій син, бо брат його вмер, а він
сам позостався... А трапиться йому нещастя в дорозі, якою підете, то в
смутку зведете мою сивину до шеолу!...


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=43>]
    Глава 43

^1 А голод став тяжкий у тім Краї.

^2 І сталося, як вони скінчили їсти хліб, що привезли були з Єгипту, то
сказав до них батько їх: Верніться, купіть нам трохи їжі!

^3 І сказав йому Юда, говорячи: Рішуче освідчив нам той муж, кажучи: Не
побачите лиця мого без вашого брата з вами!

^4 Як ти пошлеш брата нашого з нами, то ми зійдемо, і купимо тобі їжі.

^5 А коли не пошлеш, не зійдемо, бо муж той сказав нам: Не побачите лиця
мого без вашого брата з вами.

^6 І промовив Ізраїль: Нащо зло ви вчинили мені, що сказали тому мужеві,
що ще маєте брата?

^7 А вони відказали: Розпитуючи, випитував той муж про нас та про місце
нашого народження, говорячи: Чи батько ваш іще живий? Чи є в вас брат? І
ми розповіли йому відповідно до цих слів. Чи могли ми знати, що скаже:
Приведіть вашого брата?

^8 І сказав Юда до Ізраїля, батька свого: Пошли ж цього юнака зо мною, і
встаньмо, та й ходім, і будемо жити, і не повмираємо і ми, і ти, і наші
діти.

^9 Я поручуся за нього, з моєї руки будеш його ти жадати! Коли я не
приведу його до тебе, і не поставлю перед лицем твоїм, то буду винним
перед тобою по всі дні!

^10 А коли б ми були не відтягалися, то тепер уже б вернулися були два рази.

^11 І сказав їм Ізраїль, їх батько: Коли так, то зробіть ви оце.
Візьміть із плодів цього Краю, і віднесіть дарунка мужеві тому: трохи
бальзаму, і трохи меду, пахощів, і ладану, дактилів, і мигдалів.

^12 А срібла візьміть удвоє в руку свою. А срібло, повернене в отвір
ваших мішків, верніть своєю рукою, може то помилка.

^13 А брата вашого заберіть, і встаньте, ідіть до того мужа.

^14 А Бог Всемогутній нехай дасть вам милосердя перед лицем того мужа, і
нехай він відпустить вам другого вашого брата й Веніямина. А я, певно
стратив сина свого!...

^15 І взяли ті люди того дарунка, і взяли вдвоє срібла в руку свою, і
Веніямина, і встали, та й зійшли до Єгипту. І стали вони перед лицем
Йосиповим.

^16 І побачив Йосип Веніямина з ними, і сказав до того, що був над його
домом: Упровадь цих людей до дому, і нехай заріжуть худобину, і
приготуй, бо зо мною будуть їсти ці люди опівдні.

^17 І той чоловік зробив, як Йосип сказав був. І впровадив той чоловік
тих людей до Йосипового дому.

^18 І полякалися ті люди, що були впроваджені до Йосипового дому. І
сказали вони: Через срібло, повернене напочатку в наших мішках, ми
впроваджені, щоб причепитись до нас, і напасти на нас, і забрати за
рабів нас та наші осли...

^19 І приступили вони до чоловіка, що над домом Йосиповим, та й говорили
до нього при вході в дім.

^20 І сказали вони: Послухай, о пане мій, ми зійшли були напочатку
купити їжі.

^21 І сталося, коли ми прийшли на нічліг, і відкрили мішки свої, а ось
срібло кожного в отворі мішка його, наше срібло за вагою його! І ми
вертаємо його нашою рукою!

^22 А на купівлю їжі ми знесли нашою рукою інше срібло. Ми не знаємо,
хто поклав був наше срібло до наших мішків...

^23 А той відказав: Мир вам! Не бійтеся! Бог ваш і Бог вашого батька дав
вам скарб до ваших мішків. Срібло ваше прийшло до мене. І вивів до них
Симеона.

^24 І впровадив той чоловік тих людей до Йосипового дому, і дав води, а
вони вмили ноги свої, і дав паші їхнім ослам.

^25 І вони приготовили дарунки до приходу Йосипа опівдні, бо почули, що
там вони їстимуть хліб.

^26 І ввійшов Йосип до дому, а вони принесли йому до дому дарунка, що в
їхній руці. І вони поклонилися йому до землі.

^27 А він запитав їх про мир і сказав: Чи гаразд вашому батькові
старому, про якого ви розповідали? Чи він ще живий?

^28 А вони відказали: Гаразд рабові твоєму, батькові нашому. Ще він
живий. І вони схилилися, і вклонилися до землі.

^29 І звів він очі свої, та й побачив Веніямина, свого брата, сина
матері своєї, і промовив: Чи то ваш наймолодший брат, що ви мені
розповідали? І сказав: Нехай Бог буде милостивий до тебе, мій сину!

^30 І Йосип поспішив, бо порушилася його любов до брата його, і хотів
він заплакати. І ввійшов він до іншої кімнати, і заплакав там...

^31 І вмив він лице своє, і вийшов, і стримався, та й сказав: Покладіть
хліба!

^32 І поклали йому окремо, а їм окремо, й єгиптянам, що їли з ним,
окремо, бо єгиптяни не можуть їсти хліб з євреями, бо це огида для Єгипту.

^33 І вони посідали перед ним, перворідний за перворідством своїм, а
молодший за молодістю своєю. І здивувалися ці люди один перед одним.

^34 І він посилав дари страви від себе до них. А дар Веніяминів був
більший від дару всіх їх уп'ятеро. І пили вони, і повпивалися з ним.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=44>]
    Глава 44

^1 І наказав він тому, що над домом його, говорячи: Понаповнюй мішки цих
людей їжею, скільки зможуть вони нести. І поклади срібло кожного до
отвору мішка його.

^2 А чашу мою, чашу срібну, поклади до отвору мішка наймолодшого, та
срібло за хліб його. І зробив той за словом Йосиповим, яке він сказав був.

^3 Розвиднилось рано вранці, і люди ці були відпущені, вони та їхні осли.

^4 Вони вийшли з міста, ще не віддалилися, а Йосип сказав до того, що
над домом його: Устань, побіжи за тими людьми, і дожени їх, та й скажи
їм: Нащо ви заплатили злом за добро?

^5 Хіба це не та чаша, що з неї п'є пан мій, і він, ворожачи, ворожить
нею? І зле ви зробили, що вчинили таке.

^6 І той їх догнав, і сказав їм ті слова.

^7 А вони відказали йому: Нащо пан мій говорить отакі то слова? Далеке
рабам твоїм, щоб зробити таку річ...

^8 Таж срібло, що знайшли ми в отворах наших мішків, ми вернули тобі з
Краю ханаанського. А як би ми вкрали з дому пана твого срібло чи золото?

^9 У кого із рабів твоїх вона, чаша, буде знайдена, то помре він, а
також ми станемо рабами моєму панові.

^10 А той відказав: Тож тепер, як ви сказали, так нехай буде воно! У
кого вона знайдена буде, той стане мені за раба, а ви будете чисті.

^11 І поспішно поспускали вони кожен свого мішка на землю. І
порозв'язували кожен мішка свого.

^12 І став він шукати. Розпочав від найстаршого, а скінчив наймолодшим.
І знайдена чаша в мішку Веніяминовім!

^13 І пороздирали вони свою одіж!... І кожен нав'ючив осла свого, і
вернулись до міста.

^14 І ввійшли Юда й брати його до дому Йосипа, а він ще був там. І
попадали вони перед лицем його на землю.

^15 І сказав до них Йосип: Що це за вчинок, що ви зробили? Хіба ви не
знали, що справді відгадає такий муж, як я?

^16 А Юда промовив: Що ми скажемо панові моєму? Що будемо говорити? Чим
виправдаємось? Бог знайшов провину твоїх рабів! Ось ми раби панові
моєму, і ми, і той, що в руці його була знайдена чаша.

^17 А Йосип відказав: Далеке мені, щоб зробити оце. Чоловік, що в руці
його була знайдена чаша, він буде мені за раба! А ви йдіть із миром до
вашого батька.

^18 І приступив до нього Юда та й промовив: О мій пане, нехай скаже раб
твій слово до ушей пана свого, і нехай не палає гнів твій на раба твого,
бо ти такий, як фараон.

^19 Пан мій запитав був рабів своїх, говорячи: Чи є в вас батько або брат?

^20 І сказали ми до пана мого: Є в нас батько старий та мале дитя його
старости, а брат його вмер. І позостався він сам у своєї матері, а
батько його любить.

^21 А ти був сказав своїм рабам: Зведіть до мене його, і нехай я кину
своїм оком на нього.

^22 І сказали ми до пана мого: Не може той хлопець покинути батька
свого. А покине він батька свого, то помре той.

^23 А ти сказав своїм рабам: Коли не зійде з вами наймолодший ваш брат,
не побачите більше лиця мого.

^24 І сталося, коли ми зійшли були до раба твого, до нашого батька, то
ми розповіли йому слова мого пана.

^25 А батько наш сказав: Верніться, купіть нам трохи їжі.

^26 А ми відказали: Не можемо зійти. Коли найменший наш брат буде з
нами, то зійдемо ми, бо не можемо бачити лиця того мужа, якщо брат наш
наймолодший не буде з нами.

^27 І сказав до нас раб твій, наш батько: Ви знаєте, що двох була
породила мені жінка моя.

^28 Та пішов від мене один, і я сказав: справді, дійсно розшарпаний
він... І я не бачив його аж дотепер.

^29 А заберете ви також цього від мене, і спіткає його нещастя, то
зведете ви сивину мою цим злом до шеолу.

^30 А тепер, коли я прийду до раба твого, мого батька, а юнака не буде з
нами, а душа його зв'язана з душею тією,

^31 То станеться, коли він побачить, що юнака нема, то помре. І зведуть
твої раби сивину раба твого, нашого батька, у смутку до шеолу...

^32 Бо раб твій поручився за юнака батькові своєму, кажучи: Коли я не
приведу його до тебе, то згрішу перед батьком своїм на всі дні!

^33 А тепер нехай же сяде твій раб замість того юнака за раба панові
моєму. А юнак нехай іде з своїми братами!...

^34 Бо як я прийду до батька свого, а юнака зо мною нема? Щоб не
побачити мені того нещастя, що спіткає мого батька.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=45>]
    Глава 45

^1 І не міг Йосип здержатися при всіх, що стояли біля нього, та й
закричав: Виведіть усіх людей від мене! І не було з ним нікого, коли
Йосип відкрився браттям своїм.

^2 І він голосно заплакав, і почули єгиптяни, і почув дім фараонів.

^3 І Йосип промовив до браттів своїх: Я Йосип... Чи живий ще мій
батько?... І не могли його браття йому відповісти, бо вони налякались
його...

^4 А Йосип промовив до братів своїх: Підійдіть же до мене! І вони
підійшли, а він проказав: Я Йосип, ваш брат, якого ви продали були до
Єгипту...

^5 А тепер не сумуйте, і нехай не буде жалю в ваших очах, що ви продали
мене сюди, бо то Бог послав мене перед вами для виживлення.

^6 Бо ось два роки голод на землі, і ще буде п'ять літ, що не буде орки
та жнив.

^7 І послав мене Бог перед вами зробити для вас, щоб ви позостались на
землі, і щоб утримати для вас при житті велике число спасених.

^8 І виходить тепер, не ви послали мене сюди, але Бог. І Він зробив мене
батьком фараоновим і паном усього дому його, і володарем усього краю
єгипетського.

^9 Поспішіть, і йдіть до батька мого, та й скажіть йому: Отак сказав син
твій Йосип: Бог зробив мене володарем усього Єгипту. Зійди ж до мене, не
гайся.

^10 І осядь у землі ?ошен, і будеш близький до мене ти, і сини твої, і
сини синів твоїх, і дрібна та велика худоба твоя, і все, що твоє.

^11 І прогодую тебе там, бо голод буде ще п'ять років, щоб не збіднів
ти, і дім твій, і все, що твоє.

^12 І ось очі ваші й очі брата мого Веніямина бачать, що це мої уста
говорять до вас.

^13 І оповісте батькові моєму про всю славу мою в Єгипті, та про все, що
ви бачили. І поспішіть, і приведіть вашого батька сюди.

^14 І впав він на шию Веніямину, братові своєму, та й заплакав, і
Веніямин плакав на шиї його...

^15 І цілував він усіх братів своїх, і плакав над ними... А потому
говорили брати його з ним.

^16 І розголошено в домі фараоновім чутку, говорячи: Прийшли Йосипові
брати! І було це добре в очах фараонових та в очах його рабів.

^17 І промовив фараон до Йосипа: Скажи своїм братам: Зробіть оце:
Понав'ючуйте худобу свою, та й ідіть, прибудьте до Краю ханаанського.

^18 І заберіть вашого батька й доми ваші, та й прийдіть до мене, а я дам
вам добра єгипетського краю. І споживайте ситість землі.

^19 А ти одержав наказа сказати: Зробіть це: Візьміть собі з
єгипетського краю вози для ваших дітей та для ваших жінок, і привезіть
свого батька й прибудьте.

^20 А око ваше нехай не жалує ваших речей, бо добро всього єгипетського
краю ваше воно.

^21 І зробили так Ізраїлеві сини. А Йосип дав їм вози на приказ
фараонів, і дав їм поживи на дорогу.

^22 І дав усім їм кожному переміни одежі, а Веніяминові дав три сотні
срібла та п'ять перемін одежі.

^23 А батькові своєму послав він оце: десять ослів, нав'ючених з добра
Єгипту, і десять ослиць, нав'ючених збіжжям, і хліб, і поживу для батька
його на дорогу.

^24 І відпустив він своїх братів, і вони пішли. І сказав він до них: Не
сваріться в дорозі!

^25 І вийшли вони з Єгипту, та й прибули до ханаанського Краю, до Якова,
батька свого.

^26 І розповіли йому, кажучи: Ще Йосип живий, і що він панує над усім
єгипетським краєм. І зомліло серце його, бо він не повірив був їм...

^27 І переказували йому всі слова Йосипові, що говорив він до них. І як
побачив він вози, що послав Йосип, щоб везти його, то ожив дух Якова,
їхнього батька.

^28 І промовив Ізраїль: Досить! Ще живий Йосип, мій син! Піду ж та
побачу його, поки помру!


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=46>]
    Глава 46

^1 І вирушив Ізраїль, і все, що його, і прибув до Беер-Шеви, і приніс
жертви Богові батька свого Ісака.

^2 І промовив Бог до Ізраїля в нічному видінні, і сказав: Якове, Якове!
А той відказав: Ось я!

^3 І сказав Він: Я Той Бог, Бог батька твого. Не бійся зійти до Єгипту,
бо Я вчиню тебе там великим народом.

^4 Я зійду з тобою до Єгипту, і Я також, виводячи, виведу тебе, а Йосип
закриє рукою своєю очі твої.

^5 І встав Яків з Беер-Шеви. І повезли Ізраїлеві сини свого батька
Якова, і дітей своїх, і жінок своїх возами, що послав фараон, щоб
привезти його.

^6 І взяли вони стада свої, і маєток свій, що набули в землі
ханаанській, і прибули до Єгипту Яків та ввесь рід його з ним.

^7 Він привів із собою до Єгипту синів своїх, і синів своїх синів з
собою, дочок своїх, і дочок синів своїх, і ввесь рід свій.

^8 А оце ймення синів Ізраїлевих, що прибули до Єгипту: Яків та сини
його: перворідний Яковів Рувим.

^9 І сини Рувимові: Ханох, і Паллу, і Хецрон, і Кармі.

^10 І сини Симеонові: Ємуїл, і Ямін, і Огад, і Яхін, і Цохар, і Саул,
син ханаанеянки.

^11 І сини Левієві: ?ершон, Кегат і Мерарі.

^12 І сини Юдині: Ер, і Онан, і Шела, і Перец, і Зерах. І вмер Ер і Онан
у ханаанській землі. А сини Перецеві були: Хецрон і Хамул.

^13 І сини Іссахарові: Тола, і Цувва, і Йов, і Шимрон.

^14 І сини Завулонові: Серед, і Елон, і Яхлеїл.

^15 Оце сини Ліїні, що вродила вона Якову в Падані арамейськім, та дочку
його Діну. Усіх душ синів його й дочок його тридцять три.

^16 І сини ?адові: Ціфйон, і Ха??і, Шуні, і Ецбон, Ері, і Ароді, і Ар'їлі.

^17 І сини Асирові: °мна, і °шва, і °шві, і Верія, і Сірах, сестра їх. І
сини Верії: Хевер і Малкіїл.

^18 Оце сини Зілпи, що Лаван був дав її своїй дочці Лії, а вона вродила
їх Якову, шістнадцять душ.

^19 Сини Рахілі, жінки Якова: Йосип і Веніямин.

^20 І вродилися Йосипові в єгипетськім краї Манасія та Єфрем, що їх
уродила йому Оснат, дочка Поті-Фера, жерця Ону.

^21 І сини Веніяминові: Бела, і Бехер, і Ашбел, ?ера, і Нааман, Ехі, і
Рош, Муппім, і Хуппім, і Ард.

^22 Оце сини Рахілині, що вродилися Якову, усіх душ чотирнадцять.

^23 І сини Данові: Хушім.

^24 І сини Нефталимові: Яхсеїл, і ?уні, і Єцер, і Шіллем.

^25 Оце сини Білги, що її Лаван дав був своїй дочці Рахілі. І вона
породила їх Якову, усіх душ сім.

^26 Усіх душ, що прийшли з Яковом в Єгипет, що походять із стегон його,
окрім жінок синів Якова, усіх душ шістдесят і шість.

^27 А сини Йосипа, що народилися йому в Єгипті, дві душі. Усіх душ дому
Якова, що прийшли були до Єгипту, сімдесят.

^28 І послав він перед собою Юду до Йосипа, щоб показував перед ним
дорогу до ?ошену. І прибули вони до краю ?ошен.

^29 І запріг Йосип свою колесницю, і вирушив назустріч батькові своєму
Ізраїлеві до ?ошену. І він показався йому, і впав йому на шию, та й
плакав довго на шиї його...

^30 І промовив Ізраїль до Йосипа: Нехай тепер помру я, побачивши обличчя
твоє, що ти ще живий!

^31 А Йосип промовив до своїх братів і до дому батька свого: Піду й
розкажу фараонові, та й повім йому: Брати мої й дім батька мого, що були
в Краї ханаанськім, прибули до мене.

^32 А люди ці пастухи отари, бо були скотарі. І вони припровадили дрібну
та велику худобу свою, і все, що їхнє було.

^33 І станеться, коли покличе вас фараон і скаже: Яке ваше зайняття?

^34 то ви відкажете: Скотарями були твої раби від молодости своєї аж
дотепер, і ми, і батьки наші, щоб ви осіли в країні ?ошен, бо для Єгипту
кожен пастух отари огида.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=47>]
    Глава 47

^1 І прийшов Йосип, і розповів фараонові та й сказав: Мій батько, і
брати мої, і їхні отари, і худоба їх, і все їхнє прибули з ханаанського
Краю. І ось вони в країні ?ошен.

^2 І взяв він із своїх братів п'ятеро чоловіка, та й поставив їх перед
лицем фараоновим.

^3 І сказав фараон до братів його: Яке ваше зайняття? А вони відказали
фараонові: Пастухи отари раби твої, і ми, і наші батьки.

^4 І сказали вони фараонові: Ми прибули, щоб мешкати в краї цім, нема бо
паші для отари, що є в рабів твоїх, бо в ханаанському Краї тяжкий голод.
А тепер нехай же осядуть раби твої в країні ?ошен.

^5 І промовив фараон до Йосипа, говорячи: Батько твій та брати твої
прибули до тебе.

^6 Єгипетьський край він перед лицем твоїм. У найліпшім місці цього краю
осади батька свого та братів своїх, нехай осядуть у країні ?ошен. А коли
знаєш, і між ними є здатні люди, то зроби їх зверхниками моєї череди.

^7 І привів Йосип батька свого Якова, та й поставив його перед лицем
фараоновим. І Яків поблагословив фараона.

^8 І промовив фараон до Якова: Скільки днів часу життя твого?

^9 А Яків сказав до фараона: Днів часу мандрівки моєї сто й тридцять
літ. Короткі та лихі були дні часу життя мого, і не досягли вони днів
часу життя батьків моїх у днях часу мандрівки їхньої.

^10 І Яків поблагословив фараона, та й вийшов від обличчя фараонового.

^11 І осадив Йосип батька свого та братів своїх, і дав їм володіння в
єгипетській країні, у найкращім місці цієї землі у країні Рамесес, як
наказав був фараон.

^12 І постачав Йосип хліб для батька свого й братів своїх, та для всього
дому свого батька відповідно до числа дітей.

^13 А хліба не було в усім тім краї, бо голод став дуже тяжкий. І
виснажився єгипетський край та Край ханаанський через той голод.

^14 І зібрав Йосип усе срібло, що знаходилося в єгипетськім краї та в
Краї ханаанськім, за поживу, що вони купували. І Йосип вніс те срібло до
фараонового дому.

^15 І вичерпалося срібло в краї єгипетськім та в Краї ханаанськім. І
прибув увесь Єгипет до Йосипа, говорячи: Дай же нам хліба! Нащо нам
умирати перед тобою, тому що вичерпалося срібло?

^16 А Йосип сказав: Дайте свою худобу, а я дам вам за худобу вашу, коли
вичерпалося срібло.

^17 І вони припровадили худобу свою до Йосипа. І дав їм Йосип хліба за
коні, і за отари, і за череди худоби, і за осли. І він того року
постачав їм хліб за всю їхню худобу.

^18 І скінчився той рік, і вони прибули до нього другого року, та й
сказали йому: Не скажемо неправди перед паном своїм, що вичерпалося
срібло, а череди здобутку в нашого пана. Нічого не зосталося перед нашим
паном, хібащо наше тіло та наша земля!

^19 Нащо ми маємо вмирати на очах твоїх, і ми, і наша земля? Купи нас та
нашу землю за хліб, і будемо ми та наша земля рабами фараонові. А ти дай
насіння, і будемо жити, і не помремо, а земля не опустіє...

^20 І Йосип купив усю землю єгипетську для фараона, бо єгиптяни
спродували кожен поле своє, посилився бо був голод між ними. І стала
земля фараоновою.

^21 А народ він перепроваджував його до міст від кінця границі Єгипту й
аж до кінця її.

^22 Тільки землі жерців не купив він, бо для жерців була устава жити на
прибутки від фараона. І вони їли свій пай, що давав їм фараон, тому не
продали своєї землі.

^23 І сказав Йосип до народу: Оце купив я сьогодні для фараона вас і
землю вашу. Ось вам насіння, і засійте землю.

^24 А настануть жнива, то дасте п'яту частину фараонові, а чотири
частині будуть вам на насіння для поля й на їжу вам та тим, хто в домах
ваших, та на їжу для ваших дітей.

^25 А вони відказали: Ти нас удержав при житті. Нехай же знайдемо
милість в очах свого пана, і станемо рабами фараонові.

^26 А Йосип поклав це за постанову на єгипетську землю аж до
сьогоднішнього дня: на п'яту частину для фараона. Сама тільки земля
жерців не стала фараоновою.

^27 І осів Ізраїль в єгипетськім краї в країні ?ошен, і набули в нім
володіння. І вони розродилися й сильно розмножилися.

^28 І жив Яків в єгипетськім краї сімнадцять літ. І були дні Якова, літа
життя його, сто літ і сорок і сім літ.

^29 І наблизилися дні Ізраїля до смерти. І кликнув він до сина свого до
Йосипа, та й промовив йому: Коли знайшов я милість в очах твоїх, поклади
руку свою під стегно моє, і вчини зо мною милість та правду: Не поховай
мене в Єгипті!

^30 І ляжу я з батьками своїми, і ти винесеш мене з Єгипту, і поховаєш
мене в їхньому гробі. А той відказав: Я вчиню за словом твоїм.

^31 А Яків сказав: Присягни ж мені! І він присягнув йому. І вклонився
Ізраїль на зголов'я постелі.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=48>]
    Глава 48

^1 І сталося по тих випадках, і сказано було Йосипові: Ось батько твій
хворіє. І він узяв із собою обох своїх синів, Манасію та Єфрема.

^2 І промовив він до Якова й сказав: Ось до тебе прийшов твій син Йосип!
І зміцнився Ізраїль, та й сів на постелі.

^3 І сказав Яків до Йосипа: Бог Всемогутній явився був мені в Лузі в
землі ханаанській, і поблагословив мене.

^4 І сказав Він до мене: Ось Я розплоджу тебе й розмножу тебе, і вчиню
тебе громадою народів. А цю землю Я дам нащадкам твоїм по тобі
володінням навіки.

^5 А тепер два сини твої, уроджені тобі в єгипетськім краї до прибуття
мого до тебе до Єгипту, вони мої! Єфрем і Манасія, як Рувим і Симеон,
будуть мої.

^6 А нащадки твої, що породиш по них, вони будуть твої. Вони будуть
зватися на ймення своїх братів у наслідді своїм.

^7 А я, коли я прийшов був з Падану, померла мені Рахіль у Краї
ханаанськім на дорозі, коли була ще ківра землі, щоб прийти до Ефрати. І
я поховав був її там, на дорозі до Ефрати, це Віфлеєм.

^8 А Ізраїль побачив синів Йосипових та й сказав : Хто вони?

^9 І сказав Йосип до батька свого: Вони мої сини, що Бог дав мені тут. А
той відказав: Візьми ж їх до мене, і я їх поблагословлю.

^10 А очі Ізраїлеві стали тяжкі від старости, він не міг дивитися. І
Йосип підвів їх до нього, а той поцілував їх і пригорнув їх.

^11 І сказав Ізраїль до Йосипа: Не сподівався я побачити обличчя твого,
а ось Бог дав мені побачити й насіння твоє.

^12 І Йосип відвів їх від колін його, та й упав на обличчя своє до землі.

^13 І Йосип узяв їх обох, Єфрема своєю правицею від лівиці Ізраїля, а
Манасію своєю лівицею від правиці Ізраїля, та й до нього підвів.

^14 І простяг Ізраїль правицю свою та й поклав на голову Єфрема, а він
молодший, а лівицю свою на голову Манасії. Він схрестив свої руки, хоч
Манасія перворідний.

^15 І він поблагословив Йосипа, та й промовив: Бог, що перед обличчям
Його ходили батьки мої Авраам та Ісак, що пасе мене, відколи існую аж до
цього дня,

^16 Ангол, що рятує мене від усього лихого, нехай поблагословить цих
юнаків, і нехай буде зване в них ім'я моє й ім'я батьків моїх Авраама та
Ісака, і нехай вони множаться, як та риба, посеред землі.

^17 А Йосип побачив, що батько його кладе правицю свою на голову
Єфремову, і було це не до вподоби йому. І він підпер руку батька свого,
щоб зняти її з-над голови Єфрема на голову Манасіїну.

^18 І сказав Йосип до батька свого: Не так, батьку мій, бо оцей
перворідний, поклади правицю свою на його голову!

^19 А батько його не хотів, і сказав: Знаю, мій сину, знаю! І він буде
народом, і він буде великий, але його менший брат буде більший від
нього, а потомство його стане повнею народів.

^20 І він поблагословив їх того дня, кажучи: Тобою буде благословляти
Ізраїль, говорячи: Нехай Бог учинить тебе як Єфрема і як Манасію! І
поставив Єфрема перед Манасією.

^21 І сказав Ізраїль до Йосипа: Ось я вмираю... А Бог буде з вами, і
поверне вас до Краю ваших батьків!

^22 А я тобі дав понад братів твоїх одну частку, яку я взяв був з руки
амореянина своїм мечем та луком своїм.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=49>]
    Глава 49

^1 І покликав Яків усіх синів своїх та й промовив: Зберіться, а я
сповіщу вам, що вас спіткає наприкінці днів.

^2 Зійдіться та слухайте ви, сини Якова, і прислухайтеся до Ізраїля,
вашого батька!

^3 Рувиме, ти мій перворідний, моя міць і початок ти сили моєї, верх
величности й верх ти могутности!

^4 Ти пінився був, як вода, та не втримаєшся, бо ти увійшов був на ложе
свойого отця, і збезчестив його, на постелю мою ти піднявся!

^5 Симеон і Левій то брати, їхня зброя знаряддя насильства.

^6 Хай до їхньої змови не входить душа моя, і нехай не прилучиться слава
моя до їх зборів, бо вони в своїм гніві людину забили, а в своїй
самоволі вола копит позбавили...

^7 Проклятий гнів їхній, бо сильний, та їхня лютість, тяжка бо вона!
Поділю їх я в Якові, і їх розпорошу в Ізраїлі!

^8 О Юдо, похвалять тебе твої браття! Рука твоя на шиї твоїх ворогів,
сини батька твого тобі вклоняться.

^9 Юда лев молодий! Ти, мій сину, вертаєшся з здобичі: прихиливсь він,
поклався як лев й як левиця, зведе хто його?

^10 Не відійметься берло від Юди, ані з його стегон законодавець, аж
прийде Примиритель, що Йому буде послух народів.

^11 Він прив'язує до винограду свого молодого осла, а до вибраної
виноградини сина ослиці своєї. Він одежу свою буде прати в вині, а шату
свою в виноградній крові!

^12 Від вина він зробивсь мутноокий, а від молока білозубий.

^13 Завулон буде мешкать над берегом морським, над берегом тим, де
стають кораблі, а границя його до Сидону.

^14 Іссахар то костистий осел, що лежить між кошарами.

^15 І побачив він спокій, що добрий, та землю, що стала приємна, і він
нахилив свої плечі, щоб нести, і став працювать на податок.

^16 Дан буде судить свій народ, як один із Ізраїльських родів.

^17 Дан буде вужем при дорозі, змією отруйливою при шляху, що п'яти
коневі кусає, і його верхівець позад себе впаде.

^18 Спасіння від Тебе чекаю, о Господи!

^19  ?ад на нього юрба нападатиме, та він нападе на їх п'яти.

^20 Асир його хліб буде ситий, і він буде давати присмаки царські.

^21 Нефталим вільна ланя, він прекрасні слова видає.

^22 Йосип вітка родюча, вітка родючая над джерелом, її віття по муру
спинається.

^23 І огірчили його та з луку стріляли, і зненавиділи були стрільці його.

^24 Та зостався міцним його лук, і стали пружні рамена його рук, від рук
Сильного Якового, звідти Пастир, Твердиня синів Ізраїлевих.

^25 Проси ти від Бога, свойого Отця, і Він допоможе тобі, і проси
Всемогутнього і Він благословить тебе благословенням небес, що на
висоті, благословенням безодні, що долі лежить, благословеннями перс та
утроби.

^26 Благословення батька твого стали сильніші від благословення батьків
моїх, аж до пожаданих висот віковічних. Нехай вони будуть на голову
Йосипову, на маківку вибраного з-поміж братів своїх!

^27 Веніямин хижий вовк: вранці їсть він ловитву, а на вечір розділює
здобич.

^28 Оце всі дванадцять племен Ізраїлевих, і те, що говорив їм батько їх.
І він поблагословив їх, кожного за благословенням його поблагословив їх.

^29 І він наказав їм, і промовив до них: Я прилучаюся до своєї рідні...
Поховайте мене при батьках моїх у печері, що на полі Ефрона хіттеянина,

^30 у тій печері, що на полі Махпели, що навпроти Мамре в ханаанській
землі, яке поле купив був Авраам від Ефрона хіттеянина на володіння для
гробу.

^31 Там поховано Авраама й жінку його Сарру, там поховали Ісака та його
жінку Ревеку, і там поховав я Лію.

^32 Поле й печера, що на нім, то добуток від синів Хета.

^33 І закінчив Яків заповіта синам своїм, і втягнув свої ноги до ліжка,
та й спочив. І він прилучився до своєї рідні.


    [ред.
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&section=50>]
    Глава 50

^1 І впав Йосип на лице батька свого, та й плакав над ним, і цілував його.

^2 І звелів Йосип рабам своїм лікарям забальзамувати батька його. І
забальзамували ці лікарі Ізраїля.

^3 І сповнилося йому сорок день, бо так сповняються дні бальзамування. І
оплакував його Єгипет сімдесят день.

^4 А як минули дні оплакування його, то сказав Йосип до дому
фараонового, говорячи: Коли знайшов я ласку в очах ваших, то говоріть до
ушей фараонових так:

^5 Батько мій заприсяг був мене, говорячи: Ось я вмираю. У гробі моїм,
що я собі викопав у Країні ханаанській, там поховаєш мене. А тепер нехай
я піду, і поховаю батька свого, та й вернуся.

^6 І сказав фараон: Піди, і поховай свого батька, як заприсяг він тебе.

^7 І пішов Йосип поховати батька свого, а з ним пішли всі раби
фараонові, старші дому його, і всі старші єгипетського краю,

^8 і ввесь дім Йосипів, і браття його, і дім батька його. Тільки дітей
своїх та дрібну й велику худобу свою вони позоставили в країні ?ошен.

^9 І вирушили з ним також колесниці та комонники. І був табір їх дуже
великий.

^10 І прийшли вони до ?орен-Атаду, що по другім боці Йордану, і плакали
там великим та дуже ревним плачем... І він учинив батькові своєму
семиденну жалобу.

^11 І побачили мешканці того Краю, ханаанеяни, жалобу в ?орен-Атаді, та
й сказали: То сильна жалоба для Єгипту! Тому то кликнули ім'я його
Авел-Міцраїм, що на тім боці Йордану.

^12 І вчинили йому сини його так, як він їм заповів був.

^13 І понесли його сини його до ханаанського Краю, та й поховали його в
печері поля Махпели, яке поле купив був Авраам на володіння для гробу
від хіттеянина Ефрона, навпроти Мамре.

^14 А Йосип, як поховав він батька свого, вернувся до Єгипту, він і
брати його, та всі, хто ходив з ним ховати батька його.

^15 І побачили Йосипові брати, що вмер їхній батько, та й сказали: А що
як зненавидить нас Йосип, і справді верне нам усе зло, що ми йому були
заподіяли?

^16 І переказали вони Йосипові, говорячи: Батько твій заповів був перед
своєю смертю, кажучи:

^17 Отак скажіть Йосипові: Прошу, вибач гріх братів твоїх та їхню
провину, бо вони тобі зло були заподіяли! А тепер вибач гріх рабам Бога
батька твого! І заплакав Йосип, як вони говорили до нього...

^18 І пішли також браття його, і впали перед лицем його, та й сказали:
Ось ми тобі за рабів!

^19 А Йосип промовив до них: Не бійтеся, бо хіба ж я замість Бога?

^20 Ви задумували були на мене зло, та Бог задумав те на добре, щоб
зробити, як вийшло сьогодні, щоб заховати при житті великий народ!

^21 А тепер не лякайтеся, я буду утримувати вас та дітей ваших! І він
потішав їх, і промовляв до їхнього серця.

^22 І осівся Йосип в Єгипті, він та дім батька його. І жив Йосип сто і
десять літ.

^23 І побачив Йосип в Єфрема дітей третього покоління. Також сини
Махіра, сина Манасіїного, були народилися на Йосипові коліна.

^24 І сказав Йосип до братів своїх: Я вмираю, а Бог конче згадає вас, і
виведе вас із цієї землі до Краю, якого присягнув був Авраамові, Ісакові
та Якову.

^25 І Йосип заприсяг Ізраїлевих синів, говорячи: Конче згадає Бог вас, а
ви винесете звідси кості мої!

^26 І впокоївся Йосип у віці ста й десяти літ. І забальзамували його, і
він був покладений у труну в Єгипті.

Отримано з
http://uk.wikisource.org/w/index.php?title=Біблія_(Огієнко)/Буття&oldid=23421

Категорія
</wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9A%D0%B0%D1%82%D0%B5%D0%B3%D0%BE%D1%80%D1%96%D1%97>:


  * Біблія (Огієнко)
    </wiki/%D0%9A%D0%B0%D1%82%D0%B5%D0%B3%D0%BE%D1%80%D1%96%D1%8F:%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)>


    Навігаційне меню


      Особисті інструменти

  * Зареєструватися
    </w/index.php?title=%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%92%D1%85%D1%96%D0%B4&returnto=%D0%91%D1%96%D0%B1%D0%BB%D1%96%D1%8F+%28%D0%9E%D0%B3%D1%96%D1%94%D0%BD%D0%BA%D0%BE%29%2F%D0%91%D1%83%D1%82%D1%82%D1%8F&type=signup>
  * Вхід до системи
    </w/index.php?title=%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%92%D1%85%D1%96%D0%B4&returnto=%D0%91%D1%96%D0%B1%D0%BB%D1%96%D1%8F+%28%D0%9E%D0%B3%D1%96%D1%94%D0%BD%D0%BA%D0%BE%29%2F%D0%91%D1%83%D1%82%D1%82%D1%8F>


      Простори назв

  * Стаття
    </wiki/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F>
  * Обговорення
    </w/index.php?title=%D0%9E%D0%B1%D0%B3%D0%BE%D0%B2%D0%BE%D1%80%D0%B5%D0%BD%D0%BD%D1%8F:%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit&redlink=1>


      Варіанти<#>


      Перегляди

  * Читати
    </wiki/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F>
  * Редагувати
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=edit>
  * Переглянути історію
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=history>


      Дії<#>


      Пошук

Пошук	

</wiki/%D0%93%D0%BE%D0%BB%D0%BE%D0%B2%D0%BD%D0%B0_%D1%81%D1%82%D0%BE%D1%80%D1%96%D0%BD%D0%BA%D0%B0>


      Навігація

  * Головна сторінка
    </wiki/%D0%93%D0%BE%D0%BB%D0%BE%D0%B2%D0%BD%D0%B0_%D1%81%D1%82%D0%BE%D1%80%D1%96%D0%BD%D0%BA%D0%B0>
  * Поточні події
    </wiki/Wikisource:%D0%9F%D0%BE%D1%82%D0%BE%D1%87%D0%BD%D1%96_%D0%BF%D0%BE%D0%B4%D1%96%D1%97>
  * Нові редагування
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9D%D0%BE%D0%B2%D1%96_%D1%80%D0%B5%D0%B4%D0%B0%D0%B3%D1%83%D0%B2%D0%B0%D0%BD%D0%BD%D1%8F>
  * Нові сторінки
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9D%D0%BE%D0%B2%D1%96_%D1%81%D1%82%D0%BE%D1%80%D1%96%D0%BD%D0%BA%D0%B8>
  * Випадкова стаття
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%92%D0%B8%D0%BF%D0%B0%D0%B4%D0%BA%D0%BE%D0%B2%D0%B0_%D1%81%D1%82%D0%BE%D1%80%D1%96%D0%BD%D0%BA%D0%B0>


      Участь <#>

  * Портал спільноти
    </wiki/Wikisource:%D0%9F%D0%BE%D1%80%D1%82%D0%B0%D0%BB_%D1%81%D0%BF%D1%96%D0%BB%D1%8C%D0%BD%D0%BE%D1%82%D0%B8>
  * Довідка
    </wiki/%D0%94%D0%BE%D0%B2%D1%96%D0%B4%D0%BA%D0%B0:%D0%94%D0%BE%D0%B2%D1%96%D0%B4%D0%BA%D0%B0>
  * Пожертвування
    <//donate.wikimedia.org/wiki/Special:FundraiserRedirector?utm_source=donate&utm_medium=sidebar&utm_campaign=C13_uk.wikisource.org&uselang=uk>


      Друк/експорт <#>

  * Створення книги
    </w/index.php?title=%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9A%D0%BD%D0%B8%D0%B3%D0%B0&bookcmd=book_creator&referer=%D0%91%D1%96%D0%B1%D0%BB%D1%96%D1%8F+%28%D0%9E%D0%B3%D1%96%D1%94%D0%BD%D0%BA%D0%BE%29%2F%D0%91%D1%83%D1%82%D1%82%D1%8F>
  * Завантажити як PDF
    </w/index.php?title=%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9A%D0%BD%D0%B8%D0%B3%D0%B0&bookcmd=render_article&arttitle=%D0%91%D1%96%D0%B1%D0%BB%D1%96%D1%8F+%28%D0%9E%D0%B3%D1%96%D1%94%D0%BD%D0%BA%D0%BE%29%2F%D0%91%D1%83%D1%82%D1%82%D1%8F&oldid=23421&writer=rl>
  * Версія до друку
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&printable=yes>


      Інструменти <#>

  * Посилання сюди
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9F%D0%BE%D1%81%D0%B8%D0%BB%D0%B0%D0%BD%D0%BD%D1%8F_%D1%81%D1%8E%D0%B4%D0%B8/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F>
  * Пов'язані редагування
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%9F%D0%BE%D0%B2%27%D1%8F%D0%B7%D0%B0%D0%BD%D1%96_%D1%80%D0%B5%D0%B4%D0%B0%D0%B3%D1%83%D0%B2%D0%B0%D0%BD%D0%BD%D1%8F/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F>
  * Спеціальні сторінки
    </wiki/%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D1%96_%D1%81%D1%82%D0%BE%D1%80%D1%96%D0%BD%D0%BA%D0%B8>
  * Постійне посилання
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&oldid=23421>
  * Інформація про сторінку
    </w/index.php?title=%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F&action=info>
  * Цитувати сторінку
    </w/index.php?title=%D0%A1%D0%BF%D0%B5%D1%86%D1%96%D0%B0%D0%BB%D1%8C%D0%BD%D0%B0:%D0%A6%D0%B8%D1%82%D0%B0%D1%82%D0%B0&page=%D0%91%D1%96%D0%B1%D0%BB%D1%96%D1%8F_%28%D0%9E%D0%B3%D1%96%D1%94%D0%BD%D0%BA%D0%BE%29%2F%D0%91%D1%83%D1%82%D1%82%D1%8F&id=23421>


      Іншими мовами <#>

  * العربية
    <//ar.wikisource.org/wiki/%D8%B3%D9%81%D8%B1_%D8%A7%D9%84%D8%AA%D9%83%D9%88%D9%8A%D9%86>
  * Česky <//cs.wikisource.org/wiki/Bible_Kralick%C3%A1/Genesis>
  * Ελληνικά
    <//el.wikisource.org/wiki/%CE%93%CE%AD%CE%BD%CE%B5%CF%83%CE%B9%CF%82>
  * English <//en.wikisource.org/wiki/Bible_(King_James)/Genesis>
  * Español <//es.wikisource.org/wiki/G%C3%A9nesis>
  * Français
    <//fr.wikisource.org/wiki/Bible_Segond_1910/Gen%C3%A8se_(complet)>
  * עברית
    <//he.wikisource.org/wiki/%D7%91%D7%A8%D7%90%D7%A9%D7%99%D7%AA_%D7%A0%D7%99%D7%A7%D7%95%D7%93>
  * Magyar <//hu.wikisource.org/wiki/Biblia_Teremt%C3%A9s_k%C3%B6nyve>
  * Italiano
    <//it.wikisource.org/wiki/Sacra_Bibbia_(riveduta_Luzzi_1925)/Antico_Testamento/Pentateuco/Genesi>
  * Latina
    <//la.wikisource.org/wiki/Biblia_Sacra_Vulgata_(Stuttgartensia)/Genesis>
  * Polski
    <//pl.wikisource.org/wiki/Biblia_Gda%C5%84ska/Pierwsze_Ksi%C4%99gi_Moy%C5%BCeszowe>
  * Română <//ro.wikisource.org/wiki/Biblia/Vechiul_Testament/Facerea>
  * Русский <//ru.wikisource.org/wiki/%D0%91%D1%8B%D1%82%D0%B8%D0%B5>
  * Српски / srpski
    <//sr.wikisource.org/wiki/%D0%9F%D1%80%D0%B2%D0%B0_%D0%BA%D1%9A%D0%B8%D0%B3%D0%B0_%D0%9C%D0%BE%D1%98%D1%81%D0%B8%D1%98%D0%B5%D0%B2%D0%B0>
  * Svenska <//sv.wikisource.org/wiki/Bibeln_1917/F%C3%B6rsta_Moseboken>
  * ไทย
    <//th.wikisource.org/wiki/%E0%B8%9E%E0%B8%A3%E0%B8%B0%E0%B8%98%E0%B8%A3%E0%B8%A3%E0%B8%A1%E0%B8%9B%E0%B8%90%E0%B8%A1%E0%B8%81%E0%B8%B2%E0%B8%A5>
  * Tiếng Việt <//vi.wikisource.org/wiki/S%C3%A1ng_th%E1%BA%BF_k%C3%BD>

  * Остання зміна цієї сторінки: 14:31, 20 лютого 2013.
  * Текст доступний на умовах ліцензії Creative Commons
    Attribution/Share-Alike
    <http://creativecommons.org/licenses/by-sa/3.0/>, також можуть діяти
    додаткові умови. Детальніше див. Умови використання
    <//wikimediafoundation.org/wiki/Terms_of_Use>.

  * Політика конфіденційності
    </wiki/Wikisource:%D0%9F%D0%BE%D0%BB%D1%96%D1%82%D0%B8%D0%BA%D0%B0_%D0%BA%D0%BE%D0%BD%D1%84%D1%96%D0%B4%D0%B5%D0%BD%D1%86%D1%96%D0%B9%D0%BD%D0%BE%D1%81%D1%82%D1%96>
  * Про Вікіджерела </wiki/Wikisource:%D0%9F%D1%80%D0%BE>
  * Відмова від відповідальності
    </wiki/Wikisource:%D0%92%D1%96%D0%B4%D0%BC%D0%BE%D0%B2%D0%B0_%D0%B2%D1%96%D0%B4_%D0%B2%D1%96%D0%B4%D0%BF%D0%BE%D0%B2%D1%96%D0%B4%D0%B0%D0%BB%D1%8C%D0%BD%D0%BE%D1%81%D1%82%D1%96>
  * Мобільний вигляд
    <http://uk.m.wikisource.org/wiki/%D0%91%D1%96%D0%B1%D0%BB%D1%96%D1%8F_(%D0%9E%D0%B3%D1%96%D1%94%D0%BD%D0%BA%D0%BE)/%D0%91%D1%83%D1%82%D1%82%D1%8F>

  * Wikimedia Foundation <//wikimediafoundation.org/>
  * Powered by MediaWiki <//www.mediawiki.org/>

